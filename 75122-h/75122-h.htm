<!DOCTYPE html>
<html lang="it">
<head>
  <meta charset="UTF-8">
  <title>Garibaldi, vol. 1/2 | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1em 7%; font-size: 95%;}
p.indl {text-align: left; margin-left: 5%;}
p.indr {text-align: right; margin-right: 5%;}
.break-before {page-break-before: always;}
.center {text-align: center; text-indent: 0;}
.title {text-align: center; font-size: 140%; margin-top: 1em; margin-bottom: 3em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.dedica {page-break-before: always; text-align: center; font-size: 120%; padding-top: 3em; padding-bottom: 3em;}
div.dedica p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

div.errata {margin: 2em 10%; padding-top: 3em; page-break-before: always;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%; margin-top: 2em;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1.2em;}
sup {vertical-align: .3em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.gener {max-width: 90%; line-height: 1em; margin-top: 1em; font-size: 95%;}
.gener td {vertical-align: top; padding-left: 1.5em; text-indent: -1em; padding-right: 0.5em;}
.gener td.num {text-align: right; vertical-align: bottom; white-space: nowrap;}
.gener td.center {text-align: center; text-indent: 0;}

figure {margin: 1em auto; max-width: 100%; text-align: center;}
figcaption {text-align: center; font-size: 85%; text-indent: 0; margin: 0.25em 0;}

img {max-width: 100%; height:auto;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i06 {margin: 0; padding-left: 3em; text-indent: 2em;}
.poem p.i09 {margin: 0; padding-left: 3em; text-indent: 5em;}
.dotted {letter-spacing: .2em;}
</style>
</head>
<body>
<div style='text-align:center'>*** START OF THE PROJECT GUTENBERG EBOOK 75122 ***</div>

<div class="booktitle">
<h1>
GARIBALDI.
<span class="smaller">Vol. I<br>
(1807-1859).</span>
</h1>
</div>

<hr class="silver">

<div class="titlepage">
<p class="main-t">
GARIBALDI
</p>

<p class="pad1">
DI
</p>

<p class="x-large">
GIUSEPPE GUERZONI.
</p>

<p class="pad1 large">
Vol. I<br>
(1807-1859)
</p>

<p class="pad1">
CON DOCUMENTI EDITI E INEDITI, PIANTE TOPOGRAFICHE
ED UN FAC-SIMILE.
</p>

<p class="pad1">
Terza edizione.
</p>

<p class="pad4">
FIRENZE,<br>
<span class="small">G. BARBÈRA, EDITORE.<br>
1889.</span>
</p>
</div>

<div class="verso">
<hr class="mid">
<p>
Compiute le formalità prescritte dalla Legge, i diritti di riproduzione
e traduzione sono riservati.
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="dedica">
<p>
<span class="pagenum" id="Page_v">[v]</span>
</p>

<p>
ALLA VENERATA MEMORIA
</p>

<p>
DI
</p>

<p>
C. V. B.
</p>

<p>
PRIMA ISPIRATRICE DI QUESTE PAGINE.
</p>

<hr class="pad2 silver">
</div>

<div class="chapter">
<p>
<span class="pagenum" id="Page_vii">[vii]</span>
</p>

<h2 id="prefazione">PREFAZIONE.</h2>
</div>

<p>
Amai Garibaldi con affetto di figlio e fedeltà di
soldato: lo seguii nelle sue imprese da Varese a Milazzo,
dal Volturno a Condino, da Aspromonte a Mentana;
vissi con lui in Caprera circa nove mesi nella
dolce intimità della vita domestica, ed ebbi l’immeritata
fortuna di accompagnarlo nel suo gran Trionfo
d’Inghilterra; fui sovente il depositario e l’interpetre
de’ suoi più nascosi pensieri, e, onore anche
più grande, non mi fu negato di fargli sentire, talvolta,
i consigli di quella che a me pareva la Verità;
subii, come tutti coloro che l’accostarono, il fascino
della sua eroica bellezza; piegai, come i più, all’impero
della sua grande anima dittatoria, ma, liber’uomo
in faccia al Liberatore, ne sostenni i fulgori, e seppi
scorgerne le ombre; e spero che tutte queste ragioni
mi giustificheranno presso ogni discreto lettore dell’audacia
di scriverne la vita.
</p>

<p>
«Una delle mille!» esclamerà qualche frettoloso.
Pur troppo! Anzi fra pochi giorni si potrà soggiungere:
<span class="pagenum" id="Page_viii">[viii]</span>
una delle migliaia! E in verità se non avessi
dovuto ripensare ad altro che a quanto fu scritto in
passato e si scriverà ancora in avvenire, nei secoli più
lontani, intorno a Garibaldi, la tentazione di presentarmi
anch’io a questo universale torneo di penne,
non mi sarebbe passata pel capo. Soltanto non bisogna
dimenticarsi che se la bibliografia di Garibaldi
è già grande, e sarà tra poco immensa, Garibaldi lo
è ancora più. Egli può dirsi, come il Shakespeare
immaginato da Vittor Hugo: infinito come l’Oceano.
Invadetelo da tutti i porti: navigatelo, corretelo, frugatelo
in tutti i sensi, e vi resterà sempre qualche seno
nascosto, qualche banco sottacqueo, qualche scogliera
inavvertita, dove anche la navicella del più umile ingegno
potrà ormeggiarsi e gettar lo scandaglio.
</p>

<p>
Lo so! non correranno molti anni e ci sarà una
<i>Letteratura Garibaldina</i>, come ci è una Letteratura
Omerica, Dantesca, Shakespeariana e via dicendo;
ma affinchè quella letteratura possa sorgere degna
del suo grande tema, ed acquistare un valore reale
nella storia della nostra patria e del nostro secolo,
occorre anzitutto che il pubblico dei lettori e dei
critici non guardi soltanto alla mole dei libri pubblicati
sullo stesso soggetto, non li misuri tutti in fascio
a occhio e croce, non faccia il viso dell’arme ad
ogni libro nuovo, solo perchè viene ad ingrossare la
catasta de’ vecchi. Abbiamo ed avremo la farraginosa
compilazione indigesta, e l’utile compendio popolare;
abbiamo ed avremo la pesante orazione accademica,
<span class="pagenum" id="Page_ix">[ix]</span>
e lo svelto bozzetto giornalistico; abbiamo
ed avremo il partigiano panegirico tribunizio e la
rabbiosa invettiva clericale; abbiamo ed avremo la
scialba fotografia borghese o la pettegola cronica
aneddotica, e la sintesi ardita coniata in bronzo, o
la greca effigie incisa in cammeo: non abbiamo ancora,
ma forse l’avremo un giorno, la Vita Plutarchiana,
il Poema Omerico, o il Dramma Sofocleo; e
confido che in questa mondiale biblioteca non si
vorrà rifiutare l’entrata anche a questo mio modesto
volume, che non è ancora, s’intende bene, la storia;
ma che pure aspira, senza jattanza come senza ipocrisia,
a tentarne il primo saggio ed a scriverne la
prima sillaba.
</p>

<p>
E forse con ciò ho già detto che questo non è
un libro d’occasione. Egli segue di poche settimane
la scomparsa dell’eroe; ma esso fu meditato e preparato
da tempo. Frutto sudato di quasi tre anni di
ricerche, di studi, di fatica, esso potrà meritare tutte
le taccie fuorchè quelle della estemporaneità e della
fretta. Il culto stesso, che tanto io quanto i miei giovani
editori, professiamo alla memoria venerata del
grande Patriotta, ci avrebbe sempre preservati da
questo sacrilegio. Nè io avrei mai voluto deporre ai
piedi della tomba recente di Caprera il vile tributo
d’una compaginatura abborracciata, nè gli eredi dell’onorato
nome di Gaspero Barbèra avrebbero mai
consentito a prestar mano ad un’opera bastarda che,
sfruttando una grande popolarità ed una grande sventura,
<span class="pagenum" id="Page_x">[x]</span>
mirasse soltanto ad occupare il già troppo stipato
mercato librario e ad impaniare in una frasconaia
di pagine rapinate il pubblico dabbene.
</p>

<p>
Ben altro fu il mio scopo; ben altra è la mia
speranza. Ripensando spesso, e come non pensarvi!,
a Garibaldi; riguardando a quella nova e portentosa
figura di gigante, rifacendo nel mio pensiero il poema
di quell’epica vita, poscia leggendo o rammentando
quanto si era scritto di lui in verso e in prosa,
m’era accaduto, in più d’un caso, di consentire o
d’ammirare; ma poi, riepilogando le cose lette e confrontando
il Garibaldi del mio pensiero con quello
stampato fin allora ne’ libri, chinavo il capo con
un senso di scontentezza e conchiudevo: Eppure in
tutti questi volumi c’è del bello e del buono, ma il
Garibaldi vero, il Garibaldi della storia, non del romanzo;
della patria, non della parte; dell’amore, non
dell’idolatria, è molto, ma molto lontano di qui.
</p>

<p>
E va da sè ch’io non m’impanco in alcun modo
a censore di coloro che mi precedettero in questa
medesima impresa, ed a molti dei quali io stesso
vado debitore di non pochi ed utilissimi sussidi. Incitati
dall’occasione, incalzati dall’ora, preoccupati
principalmente di portare, come corre il detto, il loro
«sasso all’edificio,» lavorarono co’ primi materiali
che loro caddero sotto mano, scrissero come l’amore
dettava, e sarebbe davvero imperdonabile indiscretezza
il chieder loro di più.
</p>

<p>
L’ingratitudine di chi viene ultimo non sarà certo,
<span class="pagenum" id="Page_xi">[xi]</span>
per parte mia, il compenso di chi ebbe il merito di
essere primo. Soltanto non è far torto a chicchessia
il dire che per ragioni affatto indipendenti dalla volontà
e dall’ingegno degli scrittori anteriori, i falli
trascorsi e i vuoti rimasti ne’ loro libri sono ancora
sì numerosi ed importanti, che diventa impossibile
accettar quelle opere per fondamento certo e per modello
compito d’una vera storia critica e ragionata
dell’uomo che hanno rappresentato. E rinviando al
testo ed alle sue note l’esame dei particolari, ecco
in riassunto i difetti capitali e le lacune più evidenti
che scòrsi in quelle opere e più vivamente mi colpirono:
</p>

<p>
Una trascuranza ingiustificata dell’ambiente in
cui Garibaldi crebbe e si sviluppò; quindi un esame
molto leggero ed una rassegna molto affrettata di
tutti quegli elementi domestici, sociali e politici, che
dall’arte paterna all’educazione materna, dai primi
suoi amici ai primi suoi viaggi, dalle sue lunghe
consuetudini colla sconfinata libertà del mare alla
sua dimora decenne tra le solitudini della pampa,
contribuirono a svolgere il germe della sua vita eroica
ed a plasmare il suo carattere;
</p>

<p>
Una conoscenza scarsa ed una esposizione inadeguata
della storia e delle costumanze, delle fazioni
e delle rivoluzioni appunto di quei due Stati dell’America
meridionale, il Rio-Grande e l’Uruguay,
tra i quali Garibaldi si formò; epperò una rappresentazione
troppo vaga e fantastica della parte che
<span class="pagenum" id="Page_xii">[xii]</span>
egli vi ebbe, degli influssi che vi subì, del patrimonio
di idee e di abitudini che ne riportò;
</p>

<p>
Un’analisi troppo superficiale od una sintesi poco
fedele di tutte quelle antinomie, quelle contraddizioni,
quelle mutazioni rapide ed assidue che frastagliano
come fasci di vapori nembosi la serena splendidezza
del suo volto, e lo convertirebbero in una
specie di Proteo mostruoso, se allo storico armato
della fiaccola della filosofia mancasse l’ardire di scendere
fino all’ultimo fondo gli abissi di quell’anima,
e scrutarne l’alto mistero;
</p>

<p>
Una narrazione delle sue imprese dal 1859 al 1870,
specie delle maggiori, di Marsala, Aspromonte e Mentana,
veridica e piena nel suo complesso; ma in molti
particolari scarsa, in molte affermazioni gratuita, in
molti giudizi erronea, e che svisando alcuno dei tratti
più caratteristici dell’Eroe nelle tre azioni più importanti
della sua vita, svisano insieme ne’ suoi aspetti
più solenni la storia del nostro Risorgimento;
</p>

<p>
Infine, ed è forse il più, una narrazione parziale
ed angusta delle sue gesta militari, ed una sconoscenza
o grossolana o meschina delle sue doti geniali
di vero e grande Capitano; parzialità, angustia e sconoscenza
che traggono origine in gran parte dai pregiudizi
e dalle gelosie della vecchia scolastica militare,
che questo mio libro non riuscirà certamente
a debellare, ma che forse sforzerà ad ammutolire od
a provare il contrario.
</p>

<p>
Ora, scemare, per quanto sia da me, questi difetti
<span class="pagenum" id="Page_xiii">[xiii]</span>
e colmare, fin dove possa, queste lacune; tentare
la prima prova di una storia ragionata e documentata
di Garibaldi, nè frigida nè passionata, nè
piazzaiola nè scolastica, che prepari almeno le fondamenta
della storia futura e cominci il giudizio della
posterità; ricostruire al lume della critica e della ragione
tutta intera la maravigliosa figura del gigante,
rifondendola coi frammenti più preziosi offerti dalle
opere precedenti e rassodandola sul suo eccelso piedestallo,
col sussidio dei documenti più autentici e
delle testimonianze più autorevoli che mi fosse dato
raccogliere; rimontare fino alle origini della sua grandezza,
cercandone nei primi ambienti in cui si svolse
la sua gioventù, le cause ed i fattori; rifare con
maggiore ampiezza e precisione la sua vita di marinaio
e cospiratore; correggere, per ingrandirla e
nobilitarla, la sua leggendaria odissea d’America,
rifacendogli d’attorno, in una storia più veridica ed
accurata di quel paese, una scena più pittoresca e più
viva; difenderlo dalle partigiane contumelie, difenderlo
ancora più dalle cortigiane piacenterie; cingere,
se fosse possibile, d’aureola più luminosa il suo
volto, ma segnarne al tempo stesso i chiaroscuri, notarne
le disarmonie, confessarne le imperfezioni; affrontare,
trepido ma non sgomento, l’enigma forte
della sua anima, e senza lasciarmi intimidire dalla incantevole
sfinge, nè arrestarmi ai primi aspetti del
fenomeno, cercare di penetrarlo fino al fondo, fino a
quella causa prima e a quell’idea madre che concilii
<span class="pagenum" id="Page_xiv">[xiv]</span>
gli opposti ideali in una sintesi suprema; rinnovare con
maggior larghezza e precisione tecnica la storia delle
sue campagne, fin qui immiserita o svisata, rivendicando
da tutti i preconcetti di casta e di scuola le sue
geniali qualità di capitano, e sfatando la badiale sentenza:
«Fu un ardito guerrillero, non un generale;»
questi sono gli scopi principali ed accessori, temerari,
ma non superbi, di questo libro, che vorrebbe
essere, se la materia rispondesse «all’intenzion dell’arte,»
un ritratto ed un quadro, un saggio critico
ed un racconto, una storia politica ed una storia militare.
</p>

<p>
Sarò io riuscito? È l’eterna domanda di chi fa,
alla quale raramente soddisfa la risposta di chi giudica.
In ogni modo questo so di certo, che dall’istante
in cui la tentazione di mettermi a questo cimento
mi colse, non ebbi più posa. Scrissi in America per
aver libri; viaggiai mezza Italia per raccogliere documenti;
tempestai di lettere e di quesiti centinaia di
persone; ammucchiai nel mio studio monti di manoscritti
e di volumi, da parecchi dei quali non trassi
altro frutto che il perditempo e la noia di leggerli;
misi a contributo di notizie tutti gli amici e commilitoni
del Generale; osai persino salire, nella mia
questua di documenti, le scale della Reggia, ridiscendendone,
è vero, a mani vuote (e non certo per volontà
di re Umberto), ma commosso e confuso dalle parole
altamente benigne con cui il figlio di Vittorio Emanuele
volle accogliere il mio annunzio e incoraggiare il mio
<span class="pagenum" id="Page_xv">[xv]</span>
libro.<a class="tag" id="tag1" href="#note1">[1]</a> Ma ohimè! Se lo scovare i documenti della storia
passata nella polvere degli archivi e fra le tarme dei
codici è cosa difficile, strappare le testimonianze della
moderna alle mani ed alla bocca de’ contemporanei,
lo è ancora più. Nessuno concede tutta la verità, o la
concede pura, o la concede in tempo. Interrogate dieci
persone, testimoni auricolari ed oculari dello stesso
fatto: dieci risposte diverse. Chi fraintende il quesito;
chi annega una briciola di notizia in una fiumana di
ciancie; chi per la biografia dell’eroe vi dà la sua;
chi risponde tardi, quando il capitolo è già scritto e
l’informazione è divenuta inutile; chi non risponde
affatto. Il giornale politico scrive pel suo Delfino, il
documento ufficiale dice la verità ufficiale, il personaggio
importante si tiene prudentemente abbottonato,
il vecchio cospiratore continua a cospirare, il
commilitone si vanta e lo sbarazzino inventa!
</p>

<p>
<span class="pagenum" id="Page_xvi">[xvi]</span>
</p>

<p>
E ciò non ostante, convinto, malgrado tutti questi
inciampi e questi sconforti, che gli elementi per avviare
una intrapresa consimile a quella che io andavo
vagheggiando esistessero e che anco i pochi da me
raccolti potessero bastare; convinto anche più che per
condurre a termine un’opera qualsiasi bisogna pure
che qualcuno la incominci; trassi coraggio dal pensiero
di Voltaire: <i>que du moins j’aurai encouragé ceux
qui me feront oublier</i>,<a class="tag" id="tag2" href="#note2">[2]</a> e mi gettai allo sbaraglio.
</p>

<p>
Quali siano frattanto quegli elementi, a che si riducano
i materiali di cui potei giovarmi, le fonti a cui
attinsi, gli ausilii in cui potei confidare, è questo, se
non m’inganno, il momento di dirlo e lo farò brevemente.
</p>

<p>
Le <i>Vite</i> e le <i>Storie</i> stampate sino ad ora intorno a
Garibaldi, si dividono in due categorie: opere di seconda
mano, compilazioni, rifacimenti, compendi, ec.,
delle quali non accade occuparsi: opere in parte o in
tutto originali, tolte a sorgenti genuine, suffragate
da testimonianze solide e da autentici documenti, sulle
quali soltanto si può fare un assegnamento e che non
esitai di mettere a contributo.
</p>

<p>
E fra queste, intralasciate le opere di carattere
generale o le memorie di soggetto più particolare, che
si troveranno citate nel testo, ecco ad una ad una le
principali:
</p>

<p>
<span class="pagenum" id="Page_xvii">[xvii]</span>
</p>

<p>
Prima di tutte le <i>Memorie</i> stesse di Garibaldi confidate
nel 1859 ad Elpis Melena (signora Schwarz)
colle parole: «<i>Bologna 29 settembre 1859. — I manoscritti
da me rimessi, ad Elpis Melena sono scritti di
mio pugno</i>;» tradotte e pubblicate dall’Autrice in tedesco
col titolo: <i>Garibaldi’s Denkwurdigkeiten nach
handschriftlichen Aufzeichnungen desselben und nach
autentischen Quellen</i>, etc., Hamburg, Hoffmann und
Campe, 1861, che vanno dalla nascita dell’eroe sino
al 1849 e debbon ritenersi il primo e fondamentale
documento della sua vita. Il primo, ma non il solo
nè indiscutibile, perchè l’Autore stesso, tradito dalla
memoria o dalla fretta, cadde più volte in involontarie
confusioni di date e di fatti, e mirando in alcuni punti
a descrivere più la propria vita interiore che la esteriore,
lasciò nel suo lavoro molte dimenticanze e
desiderii.<a class="tag" id="tag3" href="#note3">[3]</a>
</p>

<p>
E dopo le <i>Memorie autobiografiche edite</i>, vengono
in ordine di cronologia e d’importanza:
</p>

<p>
<span class="pagenum" id="Page_xviii">[xviii]</span>
</p>

<p>
La <i>Biografia di Giuseppe Garibaldi</i> compilata da
<span class="smcap">G. B. Cuneo</span>, Genova, R. Tipografia Ferrando di proprietà
Martini (senza data di stampa); libretto di sole
ottantaquattro pagine, ma prezioso di particolari,
specie sulle gesta dell’eroe nell’Uruguay, e che essendo
scritto da uno de’ più antichi e fidi amici di
Garibaldi, dimorante con lui a Montevideo nei giorni
stessi della memorabile guerra contro l’Argentina,
è degno della massima fede.
</p>

<p>
<i>Montévideo, ou une nouvelle Troie</i> par <span class="smcap">Alexandre
Dumas</span>, Paris, Imprimerie Centrale de Napoléon Caix
et fils, 1850; libro che sebben porti un nome alquanto
sospetto all’esattezza storica, pure ha il valore indiscutibile
d’essere fondato sopra molti documenti uruguajani
citati nel testo; compilato sulla più grossa
istoria del Wright, <i>Le Siége de Montévideo</i>, e in gran
parte o dettato o riveduto dallo stesso generale Pacheco
y Obes, ministro della guerra e capo della difesa
di Montevideo, durante l’assedio, e autore a sua
volta della
</p>

<p>
<i>Réponse aux détracteurs de Montévideo</i>, Paris, 1849;
opuscolo ricco di documenti ufficiali e di testimonianze
gloriosissime, onorevolissime al condottiero italiano;
raccolte poi nella
<i>Lettera</i> di <span class="smcap">G. B. Cuneo</span> al <i>Corriere Livornese</i> del
gennaio 1847; e nei <i>Documenti intorno a Garibaldi
e la Legione italiana a Montevideo</i>, pubblicati per
cura del colonnello <span class="smcap">E. De Laugier</span>, Firenze, Tip. Fumagalli,
1846.
</p>

<p>
<span class="pagenum" id="Page_xix">[xix]</span>
</p>

<p>
Infine, tacendo per ora di altri opuscoli e giornali
sulle vicende di quel periodo, che più tardi a
suo luogo si troveranno, la
</p>

<p>
<i>Reseña Historica Estadistica y Descriptiva con
Tradiciones orales de las Repúblicas Argentina y
Oriental del Uruguay desde el descubrimiento del Rio
de la Plata, hasta el año de 1876</i>, por <span class="smcap">Florencio
Escadro</span>, Montevideo, Imprenta de la <i>Tribuna</i>, Calle
25 de mayo, 124, 1876, dove si trova più d’un capitolo
dedicato alle prodezze del nostro Eroe.
</p>

<p>
E passando con lui in Italia:
</p>

<p>
<i>L’Écho des Alpes Maritimes; La Concordia</i> di
Torino; <i>L’Italia del Popolo</i> e <i>Il 22 Marzo</i> di Milano,
tutti giornali del 1848 che abbondano, quali
più, quali meno, di particolari e aneddoti sul ritorno
di Garibaldi in patria.
</p>

<p>
<i>La Italia</i>, Storia di due anni (1848-1849) di
<span class="smcap">C. Augusto Vecchi</span>, Torino, Tip. Scolastica di Sebastiano
Franco e figlio, 1856, 2ª edizione; libro in cui
Garibaldi campeggia, e scritto dall’autore con candidissima
fede; ma, tranne che nei fatti di cui il Vecchi
fu testimonio, o nelle parti documentate, da accettarsi
con qualche cautela.
</p>

<p>
<i>La Storia dell’Intervento francese in Roma nel 1849</i>,
del colonnello <span class="smcap">Federico Torre</span>, Torino, Tip. del <i>Progresso</i>,
1851; <i>La Repubblica Romana del 1849</i>, di
<span class="smcap">G. Beghelli</span>, Lodi, Società Cooperativo-Tipografica,
1874; <i>L’Assedio di Roma</i>, di <span class="smcap">F. D. Guerrazzi</span>, Livorno,
Tip. A. B. Zecchini, 1864; variamente pregevoli, ma
<span class="pagenum" id="Page_xx">[xx]</span>
soltanto nelle pagine documentate, o avvalorate da
testimonianze oculari, fondamenti di storia.
</p>

<p>
<i>Garibaldi in Rom, Tagebuch aus Italien 1849</i>, von
<span class="smcap">Gustav Hoffsteter</span>, già maggiore nell’esercito romano,
Zurich, Schulbers, 1860. Diario indispensabile
alla storia della celebre ritirata da Roma.
</p>

<p>
<i>I Cacciatori delle Alpi comandati dal generale Garibaldi
nella guerra del 1859 in Italia</i> di Francesco
Carrano, capo di stato maggiore di Garibaldi, Torino,
Unione Tipografico-Editrice, 1860. Racconto popolare.
Libro fondamentale per la campagna di quell’anno.
</p>

<p>
<i>Varese ed Urban nel 1859 durante la guerra per
l’Indipendenza Italiana</i>; notizie storiche raccolte e
compilate su documenti dal sacerdote <span class="smcap">Giuseppe Della
Valle</span>, Varese, Tip. Giuseppe Carughi, 1863. Preziosissima
cronica.
</p>

<p>
<i>I Mille</i>, di <span class="smcap">Garibaldi</span>, Torino, Tip. e Lib. Camilla
e Bertolero, 1874; dove la storia s’intreccia al romanzo,
e nelle stesse parti storiche l’autore non osserva
abbastanza l’esattezza delle date, o confonde
alcune particolarità; ma di cui basta il nome per
testimoniare la importanza.
</p>

<p>
<i>La Vita di Giuseppe Garibaldi</i>, narrata dal
<span class="smcap">P. Giuseppe da Forio</span>, Napoli, St. Tip. Perrotti, 1862;
compilazione laboriosissima in due volumi in-8º, e
nel secondo, repertorio affastellato, ma fitto di articoli
di giornali, di lettere di Garibaldi, o a Garibaldi,
di squarci di libri, di documenti e materiali
<span class="pagenum" id="Page_xxi">[xxi]</span>
d’ogni data, nel quale frugando con tatto e accortezza,
si può accattare una messe di notizie.<a class="tag" id="tag4" href="#note4">[4]</a>
</p>

<p>
Le Memorie dell’ammiraglio inglese <span class="smcap">Sir Rodney
Mundy</span>, <i>«Hannibal» at Palermo and Naples during
the Italian Revolution 1859-1861. With notices of Garibaldi,
Francis II and Victor Emmanuel</i>, London,
Murray, 1863; opera indispensabile.
</p>

<p>
<i>Diario privato politico militare</i>, dell’ammiraglio
<span class="smcap">C. di Persano</span>, nella campagna navale dell’anno 1860-1861,
Torino, Roux e Favale. Un vol. in-8º, notissimo,
indiscretissimo, utilissimo.
</p>

<p>
<span class="smcap">Abba Giuseppe Cesare</span>, <i>Noterelle d’uno dei Mille</i>,
edite dopo venti anni, Bologna, Zanichelli, 1880;
gioiello di ricordi personali, legato in una forma di
finissimo lavoro.
</p>

<p>
<i>Aspromonte</i>, ricordi storici militari, del marchese
<span class="smcap">Ruggiero Maurigi</span>, ec., Torino, 1862; e <i>Verità sul
fatto di Aspromonte</i>, per un testimonio oculare, Milano,
<span class="pagenum" id="Page_xxii">[xxii]</span>
1862, pubblicato da A. Dumas; aiuti pregevolissimi,
il primo più del secondo, alla conoscenza di
molti particolari del triste episodio del 1861.
</p>

<p>
<i>Politica segreta italiana</i> (1863-1870), Torino,
Roux e Favale, 1880; abbondante di documenti e
di notizie, non sempre esatte, sul viaggio di Garibaldi
in Inghilterra, e sul breve periodo d’Ischia, e
però da usarsi con molta critica e cautela.
</p>

<p>
<i>Garibaldi</i>, di <span class="smcap">Alberto Mario</span>; ritratto vigorosamente
schizzato, che direi tra i più somiglianti, se
in molti tratti non si risentisse troppo della nota
fede e del noto entusiasmo dell’autore; ma per tutti
quegli episodi del 1860, del 1866, del 1867, di cui
il Mario stesso fu partecipe e spettatore, autorevole
come una storia.
</p>

<p>
<i>Storia della Insurrezione di Roma nel 1867</i>, per
<span class="smcap">Felice Cavallotti</span>, continuata da <span class="smcap">B. E. Maineri</span>, Milano,
presso la Libreria <i>Dante Alighieri</i>, 1869; <i>L’Italia
nel 1867</i>, storia politica e militare, ec., per <span class="smcap">Gustavo
Friggesy</span>, comandante la seconda colonna nelle giornate
di Monterotondo e Mentana, Firenze, 1868; per
giudizi molto discutibile, per copia di documenti e
valore di testimonianze assai autorevole.
</p>

<p>
<i>Garibaldi et l’armée des Vosges</i>. Récit officiel de
la campagne, avec documents etc., par le général
Bordone, chef d’état major de l’armée des Vosges,
Paris, Librairie internationale, 1871; e il titolo solo
ne dice la importanza. — E per quanto poi sia difficile
vincerne la ripugnanza, utile a consultarsi.
</p>

<p>
<span class="pagenum" id="Page_xxiii">[xxiii]</span>
</p>

<p>
<i>Garibaldi, ses opérations en l’armée des Vosges</i>,
par Robert Middleton, Paris, Garnier frères, 1872;
non foss’altro come documento del furore d’ingratitudine
a cui il rimorso d’un beneficio immeritato
può trasportare la bestialità umana. — Dal laido libro
ne ristorerà per la festiva vivacità.
</p>

<p>
<i>La Camicia rossa in Francia</i>, di <span class="smcap">G. Beghelli</span>,
Torino, Civelli, 1871; e <i>I Garibaldini in Francia</i>, di
<span class="smcap">Jessie White Mario</span>; florilegio delicatissimo di esempi
di carità e di valore dato da quei generosi che, sotto
le insegne del Capitano dei Mille, andarono a restituire
alla Francia agonizzante il sangue di Magenta
e di Solferino.
</p>

<p>
E quando io abbia aggiunto a tutto ciò i Documenti
e le Lettere che si possono cavare dalle grandi
Raccolte e dagli Epistolari politici più noti; quali:
l’<i>Archivio Storico triennale delle cose d’Italia</i>; i <i>Documenti
della Guerra Santa</i>; la <i>Storia documentata
della Diplomazia Europea</i>, di <span class="smcap">Nicomede Bianchi</span>; i
Documenti ufficiali pubblicati dal Governo, specialmente
nei due momenti d’Aspromonte e di Mentana;
gli <i>Atti della Camera dei Deputati</i>; i <i>Discorsi Parlamentari
del conte di Cavour</i>, editi da Giuseppe Massari;
gli <i>Epistolari</i>, del <span class="smcap">La Farina</span>, dell’<span class="smcap">Azeglio</span>, del
<span class="smcap">Panizzi</span>, del <span class="smcap">Pallavicino</span>; e infine le innumerevoli lettere
del Generale, gettate, spesso per isconsiderato
zelo di imprudenti amici, ai quattro venti della pubblicità,
e dal 1859 stampate in tutti i maggiori giornali
contemporanei; e poscia si compia questa già
<span class="pagenum" id="Page_xxiv">[xxiv]</span>
troppo lunga rassegna, col ricordo delle principali e
più accreditate storie generali politiche e militari;
notevoli tra le prime la <i>Storia in continuazione del
La Farina</i>, dello <span class="smcap">Zini</span>, e la <i>Cronistoria dell’Indipendenza</i>,
del <span class="smcap">Cantù</span>;<a class="tag" id="tag5" href="#note5">[5]</a> indispensabili tra le seconde, oltre
i Rapporti ufficiali dei quattro stati maggiori, italiano,
francese, austriaco e prussiano, le istorie del Rustow,
del Lecomte, del Pecorìni-Manzoni, del Chiala, del
Corsi, del Ferrari, il lettore potrà formarsi un’idea
approssimativamente esatta del materiale stampato
sul quale io ho condotto questo mio lavoro, e dei
principali criteri coi quali ne ho fatto la scelta e l’ho
messo in opera.
</p>

<p>
Ma come io agognava a qualcosa di più d’un semplice
lavoro di rifusione e di critica, nè potevo accontentarmi
di ritessere soltanto sull’ordito altrui, così
mi posi tosto, come dianzi accennai, a cercare vicino
e lontano, tra gli archivi pubblici e privati, dalla viva
voce e dai ricordi manoscritti de’ principali cooperatori
e confidenti del mio grande Protagonista, tutto
quell’altro maggior soccorso di notizie, di testimonianze
e di documenti, che mi fosse dato raccogliere
e mi paresse atto a sindacare e correggere, schiarire
ed integrare le opere già stampate.
</p>

<p>
<span class="pagenum" id="Page_xxv">[xxv]</span>
</p>

<p>
Confesso però che la mèsse fu assai meno abbondante
di quella che io aveva immaginata, e che certamente
giace tuttora sepolta, non saprei se più per
l’inabilità mia che non seppe dissotterrarla, o per
l’inerzia di coloro che promisero e non diedero, furono
interrogati e non risposero, per essere poi domani
probabilmente i primi censori della mia fatica.
</p>

<p>
Tuttavia, ecco il fiore della raccolta:
</p>

<p>
Centosettantanove pagine autografe, scritte a matita,
di <i>Memorie</i> di <span class="smcap">Garibaldi</span>,<a class="tag" id="tag6" href="#note6">[6]</a> datemi da Giovanni
<span class="pagenum" id="Page_xxvi">[xxvi]</span>
Basso, vecchio amico e segretario del Generale; reliquia
sacra del pensiero e del cuore, che non oserei
gittar tutta in pascolo alla pubblica curiosità, e che
custodisco religiosamente.
</p>

<p>
Le sue lettere a me, delle quali due o tre sole
importanti a questo libro.
</p>

<p>
Alcuni <i>Documenti</i> importantissimi sulla vita del
Generale a Montevideo, con isquisita cortesia e generosità
raccolti per me da Don P. Antonini y Diez,
ministro dell’Uruguay a Roma, e da suo zio il
signor Giacomo Antonini, vissuto a lungo a Montevideo
ed uno degli amici di Garibaldi sin da quei
giorni.
</p>

<p>
Un <i>Documento storico</i> sul quarantasette confidatomi,
nel suo originale, dal generale Giacomo Medici.
</p>

<p>
La copia d’una <i>Lettera</i> di Garibaldi ad Anita,
datata da Subiaco, gennaio 1849, cortesemente regalatami
dall’ingegnere Clemente Maraini.<a class="tag" id="tag7" href="#note7">[7]</a>
</p>

<p>
Un estratto dalla <i>Cronaca di Varese</i> del signor
<span class="smcap">A. Moroni</span>, diario fedelissimo del 1848, cortesemente
concessomi dalla famiglia.
</p>

<p>
<span class="pagenum" id="Page_xxvii">[xxvii]</span>
</p>

<p>
Molti <i>biglietti, lettere, ordini del giorno, decreti</i>, ec.
di Garibaldi, laboriosamente raccolti durante l’assedio
del 1849, e liberalmente favoritimi dal mio buon amico
e compagno d’armi, il colonnello Guglielmo Cenni, uno
dei Mille, prode seguace del Generale dal 7 aprile
al 1º ottobre 1860.
</p>

<p>
Un fascicolo di <i>Memorie</i> corredate di documenti
del luogotenente colonnello Gioachino Bonnet, che
illustrano molte particolarità sin qui oscure della
fuga di Garibaldi per le valli di Comacchio, e gettano
una luce nuova e inattesa sulla tragica catastrofe
di Sant’Alberto.
</p>

<p>
Un fascicoletto di <i>Ricordi autografi sull’assedio
di Roma e il battaglione dei Volteggiatori Lombardi</i>
del luogotenente colonnello <span class="smcap">Cadolini</span>, uno dei prodi
difensori e feriti del Vascello.
</p>

<p>
Un grosso quaderno di <i>Ricordi</i> del generale Gaetano
Sacchi, riguardanti principalmente gli anni di
Garibaldi in America, coll’aggiunta di molti particolari
poco noti sul 1848, l’assedio di Roma, la campagna
del 1859, la spedizione di Sicilia, vero tesoro
per me, e dopo gli autografi del Generale, la gemma
più ricca che dia qualche pregio a questo libro.
</p>

<p>
E finalmente passando dai documenti inediti alle
testimonianze, molti appunti da me presi sotto dettatura:
dal signor cav. Antonini y Diez predetto,
circa Montevideo; dal signor Andre nizzardo, circa
i primi anni di Nizza; da Giovanni Basso, sui viaggi
marittimi; da Menotti Garibaldi, sulla sua famiglia,
<span class="pagenum" id="Page_xxviii">[xxviii]</span>
da Francesco Crispi e dal generale Türr, sulla spedizione
del 1860; dal dottor Ripari, sopra alcuni particolari
del 1861; e da molti altri amici e commilitoni,
che anche in brevi parole, o mi porsero uno
schiarimento, o mi ravvivarono un ricordo, o mi indicarono
una fonte, ed ai quali tutti, qualunque sia
la forma e la misura della loro cooperazione, attesto
qui dal più vivo dell’animo la mia sincera e profonda
gratitudine.
</p>

<p>
Ed ora che ho candidamente esposto il disegno,
i mezzi e gli stromenti di questa mia qualsiasi opera,
vegga il lettore se io era degno di intraprenderla e
la giudichi. La giudichi con severità, se vuole, ma
con larghezza. Vegga se in queste pagine vi trova
per avventura un Garibaldi più umano e più storico,
ma per ciò appunto, se fosse stato colto nella sua
vera luce, più bello e più grande, e si pronunci. Non
perdoni ad alcun errore essenziale, non assolva alcun
giudizio arbitrario, non mi licenzi alcun tratto capriccioso;
ma non mi passi al lambicco e al microscopio,
non mi danni al foco eterno pel primo peccatuccio
veniale, non s’arresti qua ad una data forse
non bene accertata, là ad una variante forse non interamente
testimoniata, altrove ad una sfumatura di
tinte forse non perfettamente indovinata: m’avverta
e mi corregga anche di questi falli; ma non mi sentenzi
e non mi decapiti per questi. Però se mi troverò
in faccia al primo sistema di critica, ascolterò con
attenzione le accuse, piegherò il capo a tutte le motivate
<span class="pagenum" id="Page_xxix">[xxix]</span>
sentenze e cercherò di fare ammenda delle
colpe. Se mi capiterà tra’ piedi il secondo, tirerò via
scrollando le spalle e disprezzando. E il disprezzo
d’un galantuomo fa poco rumore, ma picchia lo stesso
nella coscienza di chi l’ha meritato.
</p>

<p>
E non mi si ridica quel che già mi son sentito
dire a proposito del mio <i>Nino Bixio</i>, che per Garibaldi
l’ora della storia non è ancora suonata. Curioso
orologio codesta Istoria che per disporsi a suonar la
sua ora sta sempre fermo e non comincia mai a battere
i primi minuti!
</p>

<p>
Ma io sospetto forte che codesta frase fatta non
sia mai stata altro che il sotterfugio di qualche furbo,
il quale non avendo i suoi conti ben chiari colla storia
non trova mai il tempo d’aggiustarli. Devo averlo
detto altrove, ma è il caso di ripeterlo: la storia è
l’eterno <i>divenire</i> hegeliano. I contemporanei la incominciano,
i posteri la continuano e la rifanno perpetuamente.
Ciascun secolo la impronta del proprio
suggello arrecandovi il tributo di nuove idee e nuovi
fatti, ma insieme l’ingombro di nuovi errori, di nuovi
pregiudizi, e nuove passioni. Però coloro che sperano
l’intera verità storica dalla posterità, non sono più
saggi di coloro che attendono la rivelazione dell’essere
dalla ragione umana. Per essi il Macaulay diceva:
«Ritratti o Istorie che possano offrire la verità
tutta intera non se ne danno; ma i migliori ritratti,
i migliori racconti sono quelli in cui certi lati della
verità sono presentati in maniera tale da produrre,
<span class="pagenum" id="Page_xxx">[xxx]</span>
con quanta maggiore approssimazione sia possibile,
l’effetto dell’insieme.<a class="tag" id="tag8" href="#note8">[8]</a>»
</p>

<p>
E concediamo facilmente che la verità storica posseduta
dai viventi sia minore di quella accumulata
dai pronipoti; ma a chi appena riguardi vedrà la maggiore
ricchezza di questi non essere altro ancora che
il frutto e l’eredità del lavoro di quelli. Oltre di che,
se la storia contemporanea non può sempre per ragioni
d’opportunità o di prudenza tutto dire e tutto
svelare, quelle medesime ragioni, quando siano espressamente
dichiarate, sono di per sè sole un fatto della
storia. Il riserbo che uno storico, coetaneo ai fatti da
lui narrati, deve professare per un partito o per una
persona tuttora potenti; il pericolo di cadere sotto
le forbici d’una Censura dispotica, o la tema di offendere
un pregiudizio legittimo od un sentimento
popolare, tutti questi ed altri motivi di silenzio o di
dissimulazione sono altrettanti indizi delle condizioni
di un tempo e d’una civiltà; e quando Tacito ritornava
desiderando in quella <i>rara temporum felicitate
ubi sentire quæ velis et quæ sentias dicere licet</i>,<a class="tag" id="tag9" href="#note9">[9]</a>
tratteggiava con un tocco solo l’età dei Claudi e dei
Neroni, meglio che avrebbe potuto fare con una intera
cronaca di fatti. Lasciamo dunque ai pusilli, ai
mediocri ed ai tristi la paura della Storia; gli atleti
come Garibaldi, che l’hanno sfidata viventi, che l’hanno
<span class="pagenum" id="Page_xxxi">[xxxi]</span>
scritta col loro sangue e glorificata colla loro vita,
non la temono morti.
</p>

<p>
Ma prima di prendere commiato dal benigno lettore,
mi preme di sbarazzare a me il terreno, a lui
forse la mente da una ultima obbiezione; un’obbiezione
che non mi fu fatta, è vero, direttamente, ma
che mi parve risonare con una nota dominante e un
ritornello preferito nell’universale epicedio che la
terra tuttora sbigottita e commossa non è stanca di
sciogliere sulla tomba del suo maraviglioso figliuolo.
</p>

<p>
Si dice che Garibaldi non è una persona, ma
una personificazione; non è un uomo, ma un mito;
laonde chi lo aggrava di una cappa storica, e lo
costringe nelle seste della critica e lo rapisce ai liberi
cieli della leggenda e della poesia, lo offusca e lo
impiccolisce. Io non lo credo: io sento quanto altri
tutto ciò che vi è in lui di straordinario, di fenomenale,
di difficilmente riducibile, starei per dire, al
comun canone umano; ma d’altra parte, come nessuno
vorrà obbligarmi a credere al miracolo ed a
contribuire ad una deificazione, così persisto nel ritenere
che quanto più avremo studiato l’uomo portentoso
nelle cause e nelle leggi naturali e storiche
che l’originarono, e tanto più il portento ci apparirà
grande e raggiante di quella luce meno fantastica
e abbarbagliante, ma più intensa e più durevole
che irradia soltanto dall’inestinguibile focolare della
verità.
</p>

<p>
L’Etna è forse il più favoloso e mitologico di tutti
<span class="pagenum" id="Page_xxxii">[xxxii]</span>
i monti della terra: pure soltanto l’alpinista ardito
che, di girone in girone, su per le sue spalle di lava,
n’abbia raggiunto il cratere, può comprenderne la terribilità
maestosa ed evocare nella fantasia i giganti
fulminati che vi stanno sepolti. Così di Garibaldi, la
sua leggenda parrà tanto più meravigliosa e sarà tanto
più indistruttibile quanto più s’imbaserà largamente
nella Storia, e il Critico futuro sentirà palpitare, sotto
la spoglia granitica del nuovo Titano italico, le carni
d’un uomo.
</p>

<p>
Nè la Storia nocque mai alla leggenda; spesso ha
sfatato la spuria, fiore artificiale della rettorica letteraria,
del fanatismo politico, o della superstizione religiosa;
ma ha rispettato quella legittima, frutto della
ingenua e calda fede popolare, anzi più d’una volta
ha aiutato ad allargarla, a schiarirla, e interpretarla.
</p>

<p>
Quanto non si è scritto di critica storica, e per tacere
degli eroi leggendari di Grecia e di Roma, intorno
a Carlomagno e a’ suoi Paladini; al Tell ed a
Giovanna d’Arco; al Re Arturo e a Federico Barbarossa!
Ebbene, hanno essi perduto alcuna parte della
loro poetica vita? V’è egli, non dirò poeta e romanziere,
ma storico e filosofo, che neghi o rifiuti, e non
adoperi sovente come simbolo e personificazione della
nobiltà cavalleresca, della fede, della patria, dell’autorità,
della forza, dell’amore, della sventura, quelle
romantiche creazioni della medioevale fantasia?
</p>

<p>
Nè bisogna scordarsi che una trasformazione totale
dell’uomo storico nell’eroe favoloso, quale avvenne
<span class="pagenum" id="Page_xxxiii">[xxxiii]</span>
nella culla del mondo greco o negli albóri del mondo
cristiano, non è più possibile. Per sostenerlo converrebbe
immaginare non solo un regresso della civiltà
fino all’infanzia e quasi alla barbarie, ma una scomparsa
universale di tutti i ricordi, di tutti i documenti,
di tutti i monumenti della Storia, il che per
lo meno è tanto lontano quanto la scomparsa della
terra stessa.
</p>

<p>
Ma finchè l’incivilimento, con tutti gli strumenti
e le forze da lui accumulate, esista; fino a che la
stampa, formidabile divinità, signoreggi nel mondo,
e possa con milioni d’occhi scrutare, e milioni di
bocche denunziare, e milioni di pagine perpetuare le
azioni anco de’ più ascosi mortali, non ci sarà fede
creatrice di popoli, nè genio inventivo di poeta che
possa sviluppare un uomo della Storia dalla realtà
che da capo a piedi lo fascia, sottrarlo al sindacato
della ragione critica che da ogni parte lo assale, svellerlo
totalmente dalla terra per sublimarlo alle nubi
e farne una costellazione del cielo.
</p>

<p>
Orlando o Maometto, Spartaco o Cesare, la forma
e il grado di trasfigurazione che le età nuove consentiranno
oramai ai loro grandissimi, non potranno oltrepassare
i confini d’una contemplazione commossa della
loro umanità e d’una glorificazione entusiasta della
loro virtù.
</p>

<p>
Guardate Washington e guardate Napoleone. Quali
figure, in diverso e quasi inimico aspetto, più colossali
e più degne delle apoteosi dell’epica! Eppure non
<span class="pagenum" id="Page_xxxiv">[xxxiv]</span>
ostante il culto consacrato all’uno dagli eredi beneficati
d’un sublime retaggio di Libertà, all’altro dai
superstiti d’una gigantesca epopea, nessuno di loro
potè sfuggire alle leggi della sua civiltà e del suo
tempo, e pur restando entrambi sul loro piedistallo
maravigliosi, nessuno riuscì a divenir leggendario.
Così, senz’alcun proposito di istituir confronti, che
la fortuita vicinanza di questi tre nomi potrebbe far
sospettare, così Garibaldi.
</p>

<p>
Egli torreggia già sull’Olimpo e salirà, salirà
ancora, ma sciogliersi interamente nelle nebbie della
leggenda, gettare la sua personalità e responsabilità
d’uomo non lo potrà mai. La Storia lo ebbe, e la
Storia lo terrà. Dica pure Dante a Virgilio:
</p>

<div class="poem"><div class="stanza">
<p class="i01">Mai non pensammo forma più nobile</p>
<p class="i01">d’eroe...........</p>
</div></div>

<p>
Livio giustamente risponderà sorridendo:
</p>

<div class="poem"><div class="stanza">
<p class="i01">È de la Storia, o poeti,</p>
<p class="i01">de la civile Storia d’Italia</p>
<p class="i01">è quest’audacia tenace ligure,</p>
<p class="i01">che posa nel giusto, ed a l’alto</p>
<p class="i01">mira, e s’irradia nell’ideale.<a class="tag" id="tag10" href="#note10">[10]</a></p>
</div></div>

<p class="indl">
Padova, 15 giugno 1882.
</p>

<p class="indr">
<span class="smcap">Giuseppe Guerzoni.</span>
</p>

<hr class="silver">

<div class="break-before">
<p>
<span class="pagenum" id="Page_xxxv">[xxxv]</span>
</p>
<p class="center large">FAC-SIMILE DI DUE PAGINE DELLE MEMORIE DI GARIBALDI</p>

<figure>
<a id="fill-0-035"></a>
  <img class="pad1" src="images/ill-0-035.jpg" alt="&nbsp;">
</figure>
</div>

<figure class="break-before"><a id="fill-0-036"></a>
  <img src="images/ill-0-036.jpg" alt="&nbsp;">
</figure>

<hr class="silver">

<div class="chapter">
<p>
<span class="pagenum" id="Page_1">[1]</span>
</p>

<p class="title">
GARIBALDI.
</p>

<h2 id="cap1"><span class="smcap">Capitolo Primo.</span>
<span class="smaller">DALLA NASCITA AL PRIMO ESIGLIO.<br>
[1807-1836.]</span></h2>
</div>

<h3>I.</h3>

<p>
La <i>Gazzetta Piemontese</i> del 17 giugno 1834 pubblicava
la seguente
</p>

<p class="center">
«SENTENZA.
</p>

<p class="indr">
Genova, 14 giugno 1834.
</p>

<p>
»Il Consiglio di Guerra divisionario sedente in Genova
convocato d’ordine di S. E. il signor Governatore Comandante
Generale della Divisione
</p>

<p>
»Nella causa del Regio Fisco militare contro <i>Mutru
Edoardo</i> del vivente Giovanni, d’anni 24, nativo di Nizza Marittima,
marinaro di 3ª classe al R. servizio. — <i>Canepa Giuseppe
Baldassare</i> del fu Giov. Battista, d’anni 34, nato e
domiciliato in Genova, commesso in commercio, sottocaporale
provinciale nel 1º Reggimento Savona. — <i>Parodi Enrico</i>
del vivente Giovanni, d’anni 28, marinaro mercantile,
nato e domiciliato in Genova. — <i>Dalus Giuseppe</i> detto <i>Dall’Orso</i>
del fu Francesco, d’anni 30, nato a Praja dell’isola
di Terzeïra (Portogallo), marinaro mercantile di passaggio
in Genova. — <i>Canale Filippo</i> del vivente Stefano,
d’anni 17, nato e domiciliato in Genova, lavorante libraio. — <i>Crovo
Giovanni Andrea</i> del vivente Giov. Agostino,
d’anni 36, nativo di Carreglia (Chiavari) e domiciliato in Genova,
<span class="pagenum" id="Page_2">[2]</span>
sostituto segretario del Tribunale di Prefettura. — <i>Garibaldi
Giuseppe Maria</i> del vivente Domenico, d’anni 26,
capitano marittimo mercantile e marinaro di 3ª classe al
R. servizio. — <i>Caorsi Giov. Battista</i> del fu Antonio, detto
il figlio di Tognella, d’anni 30 circa, abitante in Genova. — <i>Mascarelli
Vittore</i> del vivente Andrea, d’anni 24 circa, capitano
marittimo mercantile, dimorante nella città di Nizza;
</p>

<p>
»I primi sei detenuti e gli altri contumaci, inquisiti di
alto tradimento militare, cioè:
</p>

<p>
»Li Garibaldi, Mascarelli e Caorsi di essere stati i motori
d’una cospirazione ordita in questa città, nei mesi di
gennaio e febbraio ultimi scorsi, tendente a fare insorgere
le Regie truppe, ed a sconvolgere l’attuale Governo di Sua
Maestà; di avere li Garibaldi e Mascarelli tentato con lusinghe
e somme di denaro effettivamente sborsate d’indurre
a farne pur parte alcuni bassi uffiziali del Corpo Reale d’Artiglieria,
e di avere il Caorsi fatto provvista a sì criminoso
scopo d’armi, state poi ritrovate cariche, e di munizioni da
guerra. E gli altri sei di essere stati informati di detta cospirazione
e di non averla denunciata all’Autorità Superiore,
e di essersi anzi associati;
</p>

<p>
»Udita la relazione degli Atti, gli inquisiti presenti nelle
loro rispettive risposte, il R. Fisco nelle sue conclusioni, ed
i difensori nelle difese degli accusati presenti
</p>

<p>
»<i>Il Divino aiuto invocato</i>
</p>

<p>
»Reietta l’eccezione d’incompetenza opposta dai difensori
di alcuni accusati — Ha pronunciato doversi condannare,
siccome condanna, in contumacia i nominati <i>Garibaldi
Giuseppe Maria, Mascarelli Vittore</i> e <i>Caorsi Giov. Battista</i>,
alla pena di morte ignominiosa e dichiarandoli esposti alla
pubblica vendetta come nemici della Patria e dello Stato,
ed incorsi in tutte le pene e pregiudizi imposti dalle Regie
Leggi contro i banditi di primo catalogo in cui manda gli
stessi descriversi. — Ha dichiarato li Mutru Edoardo, Parodi
Enrico, Canepa Giuseppe Baldassare, Dalus Giuseppe
e Canale Filippo non convinti allo stato degli Atti del delitto
ad essi imputato, ed inibisce loro molestie dal Fisco. — E
finalmente ha dichiarato e dichiara insussistente l’accusa
<span class="pagenum" id="Page_3">[3]</span>
addebitata all’Andrea Crovo, e lo rimanda assoluto. — Genova,
3 giugno 1834.
</p>

<p>
»Per detto Illustrissimo Consiglio di Guerra
</p>

<p class="indl">
»<span class="smcap">Brea</span>, segretario.
</p>

<p class="indr">
»Visto ed approvato<br>
»<i>Il Governatore Comand. gen. della Divisione</i><br>
»Marchese <span class="smcap">Paulucci</span>.»
</p>

<p>
Era questa la prima volta, dice Giuseppe Garibaldi
nelle sue <i>Memorie</i>,<a class="tag" id="tag11" href="#note11">[11]</a> che leggeva stampato nei
giornali il suo nome: era questa la prima volta che
lo leggevano gl’Italiani.
</p>

<p>
Chi mai avrebbe detto che l’oscuro marinaio di
3a classe, <i>il bandito di primo catalogo</i>, il condannato
nel capo per disertore e ribelle, avrebbe presentato
un giorno al Figlio di quel Re che lo mandava al capestro
una delle più belle corone d’Italia; parteciperebbe
con un gran Principe e un gran Ministro alla
gloria di rivendicare l’indipendenza e fondare l’unità
della patria sua; «empirebbe del suo nome (per dirla
colle parole di Vittorio Emanuele) le più lontane contrade;»
diverrebbe uno degli uomini più popolari e
delle figure più meravigliose dei tempi moderni; invecchierebbe
in una specie d’inviolabilità, sotto l’egida
della sua passata grandezza; morrebbe con onori regali,
e sopravviverebbe a sè stesso nell’immortalità
della storia?
</p>

<p>
Eppure quel giovane che l’Italia vedeva per la
prima volta sui passi dell’esiglio, inseguíto da una
pena capitale, portava fin d’allora in sè stesso tutte
le promesse di un non volgare destino.
</p>

<p>
<span class="pagenum" id="Page_4">[4]</span>
</p>

<p>
Quantunque ancora perduto nella folla, chiunque
avesse potuto conoscerlo e studiarlo da vicino, nella
sua indole, ne’ suoi costumi, ne’ suoi atti, nelle sue parole
poteva fin d’allora presagire che tosto o tardi
egli sarebbe uscito di schiera e avrebbe fatto parlare
di sè. In qual modo egli n’avrebbe fatto parlare, era
questo il segreto dell’avvenire; ma certo l’avvenire
aveva dei segreti per lui, e lo aspettava.
</p>

<p>
Da quell’ignoto poteva uscire, secondo gli eventi e
le fortune, così un ardito corsaro come un glorioso
ammiraglio, tanto un bandito famoso quanto un candido
eroe, così un avventuriere fortunato come un
grande capitano; ma non poteva più uscire oramai un
uomo comune.
</p>

<p>
Già a ventisei anni egli aveva provato che, se la
sua vita poteva restare oscura, non lo poteva la sua
morte. Anche arrestato per via dal laccio del carnefice
si sarebbe scritto sulla sua tomba: qui giace un martire.
Anche sparito nella tenebra d’un naufragio il
marinaio ligure ne avrebbe lungamente ripetuto il
nome a’ suoi figliuoli come un esempio d’intrepidezza
e di virtù.
</p>

<p>
Giuseppe Garibaldi era un predestinato; e la Provvidenza
(perchè dirla il cieco destino?), temperandolo
fanciullo nell’ampia palestra dei mari e delle tempeste,
aprendogli nella giovinezza e nella virilità una
scena adatta alle sue attitudini ed alla sua forza, scampandolo
da tanti pericoli e persino da sè stesso, aveva
tutto predisposto in lui e attorno a lui perchè riuscisse
degno della singolare missione che gli aveva affidata.
</p>

<p>
Che se essa non apparve sempre tutta buona, tutta
provvida, tutta grande, fu però ottima, provvidissima,
grandissima un giorno, e ciò basta alla posterità ed
alla storia.
</p>

<p>
<span class="pagenum" id="Page_5">[5]</span>
</p>

<h3>II.</h3>

<p>
Un novelliere francese lo fece nascere in alto mare,
in una fragile barca, tra i lampi e i tuoni d’una notte
di tempesta, e non sembra davvero che la vita di Giuseppe
Garibaldi avesse mestieri d’essere infrascata
d’un romanzo di più.
</p>

<p>
Nacque, assai più tranquillamente, in Nizza Marittima,
il 4 luglio 1807, un anno
prima di Mazzini, in una casetta del <i>Quai Lunel</i>, oggi
<i>Quai Cassini</i>, da Domenico Garibaldi e da Rosa Raimondi.<a class="tag" id="tag12" href="#note12">[12]</a>
Che poi in quella medesima casa, anzi nella
medesima camera sia venuto al mondo 49 anni prima
Andrea Masséna, Garibaldi lo credette e lo scrisse, e
ai dilettanti d’oroscopi potrà dare nel genio; ma non
è. Se ancora fu leggenda viva per qualche tempo fra
Nizzardi, oggi la lapide memoriale che il Comune nizzardo
pose sulla casa del <i>Quai Cassini</i>, la quale ricorda
solo il nome di Garibaldi, e l’altra posta sulla casa
del <i>Quai Jean Baptiste</i> che afferma asseverantemente
quella essere stata il tetto natale del «prediletto figlio
della vittoria,» tolgono ogni dubbiezza.
</p>

<p>
La famiglia dei Garibaldi era oriunda di Chiavari
e non si trapiantò in Nizza che intorno alla fine del
secolo XVIII. Come a Napoleone dopo Marengo, così
a Garibaldi dopo Marsala la compiacente Musa dell’Araldica
fece sorger dal suolo un completo albero
genealogico, le di cui radici si perdono nel profondo
<span class="pagenum" id="Page_6">[6]</span>
dell’età longobarda; ma ognuno vorrà credere che, se
anco non ci mancassero argomenti per entrare in siffatto
litigio, ci mancherebbe pur sempre l’ozio. Non
v’ha dubbio che il nome (<i>Gar</i> o <i>Garde-bald</i>) l’accusa
d’origine tedesca e antica; ma se egli procedette davvero
in retta linea da Garibaldo duca di Torino, e da
tutta quella non interrotta progenie di capitani di
mare, di uomini d’armi e di magistrati, che il dotto
genealogista gli regalò, questo non sapremmo davvero
nè affermare nè negare.
</p>

<p>
A noi paghi, come il nostro eroe, di antenati meno
illustri e più certi, basti tenerci sicuri di questo:
che verso la metà del secolo scorso viveva in Chiavari
un Angelo Garibaldi di vecchia e onesta casata
di capitani di mare ed armatori, capitano ed armatore
egli stesso: che quell’Angelo venne intorno al 1780
per trapiantarsi con tutta la famiglia a Nizza; che in
quella famiglia c’era un figliuolo di nome Domenico
e che questo Domenico, sposata Rosa Raimondi, divenne
il padre di cinque figliuoli, tra cui il nostro
Giuseppe.
</p>

<p>
A Nizza poi la storia dei genitori e dei fratelli di
Garibaldi è notissima; e se è probabile che assai pochi
sieno i superstiti di coloro che li conobbero di persona,
sono però molti e vivi ancora quelli che la udirono
raccontare da’ loro vecchi e la ripetono così:
</p>

<p>
Domenico Garibaldi, o, come lo chiamavano i suoi
colleghi del Porto, <i>Padron Domenico</i>, non fece studi di
sorta; imparò la nautica sui bastimenti del padre, e a
forza di navigare, più per pratica che per teoria, crebbe
abile ed esperto marino. Rimasto orfano e padrone di
qualche ben di Dio, non lasciò per questo l’arte paterna;
armò bastimenti di suo, ne prese il comando
egli stesso e li portò con alterna fortuna, ma sempre
<span class="pagenum" id="Page_7">[7]</span>
con onore, per tutti i porti del Mediterraneo. Non oltre
però: chè per cimentarsi alle lontane navigazioni
transatlantiche e persino ai più vicini scali di Levante
gli fecero difetto sempre la portata de’ bastimenti, le
cognizioni del navigatore, e fors’anche più l’audacia
e l’ambizione.
</p>

<p>
Era quindi e restò sempre un modesto capitano
di cabotaggio, pratico di tutti i paraggi del mar ligure
da girarvi a occhi chiusi; sulla poppa della sua
tartana, la <i>Santa Reparata</i>, sicuro come in casa sua,
ma incapace d’uscire dal giro tradizionale della
sua vita, ed alieno dal rischiare tutta la sua fortuna
sopra tavolieri troppo vasti e cimentosi. Infatti
dopo tanti anni di corse, di traffici, di sudori,
se non aveva intaccato il modesto patrimonio
paterno, non l’aveva neanche accresciuto, e non era
giunto, malgrado tanti sforzi, che a consolidarsi in
quella mezzana agiatezza borghese, la quale, finchè la
famiglia è riunita o i figliuoli son piccini, pare soverchia,
ma che appena i figliuoli ingrandiscono e la famiglia
si divide, assomiglia molto davvicino alla strettezza
e quasi alla povertà. Del resto, brav’uomo, testa
angusta, cuor largo, probo, servizievole, benevolo,
quindi beneviso: questo è il padre di Garibaldi, come
ci fu ritratto da persone che lo viddero e lo conobbero;
quale è tuttora vivente nella memoria dei Nizzardi.
</p>

<p>
Ma ancora più viva e venerata dura la ricordanza
di sua moglie Rosa Raimondi, o per chiamarla essa
pure col nome pieno di riverente affetto con cui la
conobbe sempre il popolo di Nizza: <i>la signora Rosa</i>.
Discendeva da una casa popolare, ma benestante, di
Savoia; era donna di bellezza non comune, di costumi
semplici e modesti, e di straordinaria pietà. Nessuno
<span class="pagenum" id="Page_8">[8]</span>
però avrebbe potuto accusarla di melensa bacchettoneria;
osservava senza farisaismo come senza vergogna
le pratiche del suo culto; ma sapeva, e lo dimostrava
coi fatti, che la vera religione di Dio è
essenza del bene, amore de’ simili e fiamma di carità.
E come il cuore così non aveva volgare la mente. Fin
da fanciulla aveva potuto tesoreggiare qualche istruzione;
amava molto le letture, intendeva, meglio forse
che il marito, i segni del suo tempo e le secrete vocazioni
del suo secondogenito, di cui sentiva maturare
con amore atterrito la perigliosa grandezza. Del resto
passava le ore che le domestiche cure le consentivano
al letto degli ammalati; distribuiva con sapiente larghezza
gran parte del suo ai poveri, e diveniva per
la sua gentilezza e carità tanto popolare, specialmente
negli umili quartieri del Porto, che bastava nominare
la <i>signora Rosa</i> perchè tutti corressero col pensiero
a colei che n’era, in certa guisa, la fata benefica.
</p>

<p>
Ma nessun maggiore elogio di Rosa Garibaldi delle
parole che il figliuolo stesso già adulto le consacrava
nelle sue <i>Memorie</i>. Anche del padre rammenta con
gratitudine la vita laboriosa ed onorata, gli sforzi
fatti per la sua educazione, col rammarico d’aver retribuito
di sì scarsi frutti tante cure e tanti sagrifici;
ma quando viene a parlare della madre gli erompe
dal cuore tale un grido d’affetto e di riconoscenza,
che pochi figli saprebbero ripetere l’uguale: «Mia madre,
lo dichiaro con orgoglio, mia madre era il modello
delle madri, e credo con questo avere detto tutto. Uno
de’ miei maggiori rammarichi sarà quello di non poter
far felici gli ultimi giorni della mia buona genitrice,
la di cui vita io amareggiai tanto coll’avventurosa mia
carriera. Soverchia fu forse la di lei tenerezza; ma non
devo io all’amor suo, all’angelico di lei carattere il
<span class="pagenum" id="Page_9">[9]</span>
poco di buono che si rinviene nel mio? Alla pietà di
mia madre, all’indole sua benefica e caritatevole, alla
compassione sua verso il tapino, il sofferente, non devo
io forse la poca carità patria che mi valse la simpatia
e l’affetto de’ miei disgraziati, ma buoni concittadini?
Oh.... abbenchè non superstizioso, certamente non di
rado, sul più arduo della strepitosa mia esistenza, sorto
illeso dai frangenti dell’Oceano, dalle grandini del
campo di battaglia, mi si presentava genuflessa, curva
al cospetto dell’Altissimo, l’amorevole mia genitrice
implorandolo per la vita del nato dalle sue viscere!...
ed io credevo all’efficacia della preghiera!...<a class="tag" id="tag13" href="#note13">[13]</a>»
</p>

<p>
Belle e sante parole, che diresti ispirate dalla Musa
stessa della figliale eloquenza, e che rivelandoci a un
tratto quanto fosse squisita in quel cuore leonino la
fibra dell’amor figliale, ci fanno già presentire quanto
sarà, un giorno, appassionato, cieco e quasi improvvido
il cuore del padre.
</p>

<p>
E quel che è più, egli suggellò queste parole scritte
in un impeto di religioso entusiasmo col culto dell’intera
sua vita.
</p>

<p>
In Caprera il solo ritratto di donna che si veda
sopra il capezzale del Generale è quello d’una bella
vecchina, avvolto il capo da un fazzolettino rosso, che
sorride dolcemente: il ritratto di sua madre.
</p>

<p>
Nella casa Garibaldi da trent’anni non si festeggia
più l’onomastico del Generale, perchè quel giorno coincide
coll’anniversario della morte di sua madre (19 marzo
1852), ed è giorno sacro alla sua memoria. D’onde
si vede che l’amor vero può suggerire le più signorili
raffinatezze della pietà anche ai lupi di mare!
</p>

<p>
Ma, come dicemmo, <i>Peppino</i> (era questo il vezzeggiativo
<span class="pagenum" id="Page_10">[10]</span>
col quale il nostro Giuseppe era chiamato per
la casa, finchè verrà il giorno in cui i Nizzardi lo chiameranno
<i>Monsù Pepin</i>) non era il solo frutto d’amore
che la signora Rosa aveva dato a padron Domenico.
Egli veniva in mezzo a quattro altri fratelli, Angelo,
che l’aveva preceduto, Michele, Felice ed una sorella,
di cui non sappiamo il nome, che l’avevano seguíto.
Angelo, la testa quadra della famiglia, il braccio destro
del padre finchè stette in casa, fu uomo di molta
perizia e riputazione negli affari mercantili e marinareschi,
e finì negli agi, console di Sardegna agli Stati
Uniti d’America. Michele si dedicò più specialmente
al navigare; divenne capitano marittimo, non uscì quasi
mai dalla modesta penombra dell’arte sua, e morì
il 21 luglio 1866. Felice lasciò dietro a sè la nomina
di elegante zerbino, gran cacciatore di donne; esercitò
con qualche fortuna il commercio; fu agente per molti
anni della casa Avigdor a Bari, e cessò di vivere non
ancora vecchio nel 1856. La sorella finalmente fu, bambinetta
ancora, non sappiamo per quale caso funesto,
avvolta dalle fiamme, e vi morì orrendamente bruciata.
</p>

<p>
Questo è tutto quanto ci fu dato spigolare, non
senza fatica, sulla famiglia di Garibaldi; altri potrà
soggiungere di più; ma anche il poco che noi abbiamo
potuto dirne dovrebbe bastare a fermarne i tratti principali
ed a scolpirne l’immagine.
</p>

<p>
Non era, come s’è visto, una famiglia di signori,
ma non la era neanche di spiantati pescatori, come
taluno sognò. La casa era modesta, ma vi regnava il
benessere, vi rideva l’amore, vi splendeva l’onestà.
Il padre la nutriva col lavoro, la madre la santificava
colla pietà; la gaia brigata dei figliuoli l’allegrava
de’ suoi strilli, del suo moto romoroso, de’ suoi innocenti
trastulli; tutti insieme diffondevano attorno al
<span class="pagenum" id="Page_11">[11]</span>
domestico focolare quell’aura di pace serena e di pura
letizia, che non era forse troppo omogenea alle spirituali
ginnastiche del pensiero, ma che certamente era
più d’ogni altra propizia a custodire e fortificare colla
salute del corpo quella altresì più preziosa ed importante,
la salute del cuore, che è la più vitale condizione
d’ogni vera grandezza.
</p>

<h3>III.</h3>

<p>
Come crescesse in quella casa, da quei parenti,
sotto quel cielo, lungo quel mare, il secondogenito dei
Garibaldi, è facile l’immaginarselo. Il nostro eroe si
studiò a tratteggiare in alcuni tocchi, a dir vero troppo
scarsi e fuggitivi, la propria infanzia; ma se egli ne
avesse anche interamente taciuto, chi ha visto l’albero
può assai di leggeri indovinarne il germoglio.
</p>

<p>
Un bel ragazzo dai capelli biondi, dalle gote incarnate,
dallo sguardo azzurro e profondo, dalle membra
snelle e tarchiate, che cresce libero e selvaggio
ai venti e al sole della sua costiera natía, che passa le
sue giornate ad arrampicarsi su per le sartie dei
bastimenti paterni, a sguazzare e tuffarsi nell’acqua,
a ruzzare e fare alle braccia coi monelli del Porto, a
correre la montagna alla caccia d’uccelli e di grilli,
ed a frugare la scogliera alla pesca di ricci e di granchi;
ecco quale doveva essere in sull’alba de’ suoi dieci
anni il futuro capo dei Mille.
</p>

<p>
Suo padre, ce l’assicura egli stesso, non pensò a dargli
alcuna «lezione nè di ginnastica, nè di scherma, nè
d’altri esercizi corporei,» e noi gli crediamo facilmente.<a class="tag" id="tag14" href="#note14">[14]</a>
Con quell’indole e quella tempra il ragazzo era maestro
<span class="pagenum" id="Page_12">[12]</span>
a sè stesso. «Imparai (egli soggiunge) la ginnastica
arrampicandomi su per le sartie o lasciandomi
sdrucciolar giù pei cordami: la scherma tentando di
difendere da me la mia testa e di spaccare quella
de’ miei avversari; l’equitazione prendendo a modello
i migliori cavalcatori del mondo e studiandomi di far
come loro. Quanto al nuoto, dove e quando l’imparassi
non mi sovviene; mi sembra d’averlo sempre saputo
e d’essere nato anfibio. Però quantunque tutti quelli
che mi conoscono sappiano che sono sempre stato restío
a fare il mio elogio, dirò molto schiettamente e
senza crederlo un vanto, che io sono uno dei più gagliardi
nuotatori che esistano. Non bisogna dunque attribuirmi
merito alcuno, se, mercè questa gran fiducia
che ho sempre avuto in me, non ho mai esitato a buttarmi
all’acqua per salvare la vita d’uno de’ miei
simili.<a class="tag" id="tag15" href="#note15">[15]</a>»
</p>

<p>
Ed a queste mirabili disposizioni del corpo rispondevano,
già adeguate e conformi, le qualità dell’animo;
non tutte forse le qualità; ma quelle due principalmente
che più gli erano necessarie per sollevarsi dal
volgo e drizzare la nativa gagliardia delle membra a
nobile mèta: il coraggio e la bontà. Il coraggio gli
veniva dalla natura che fin da bambino gli aveva cinti
i nervi d’una corazza impenetrabile a tutte le impressioni
della paura e radicato nell’animo quella, non saprei
dire se provvida o improvvida, inconsapevolezza
del pericolo, che pare talvolta colpevole follía ed è l’inconscia
virtù dei fanciulli e degli eroi.
</p>

<p>
Della bontà poi, egli stesso, ripeteva il dono da
<span class="pagenum" id="Page_13">[13]</span>
Dio e da sua madre, e non ne pretendeva per sè
merito alcuno.
</p>

<p>
Sino da primi anni tutto ciò che era piccino, debole,
disgraziato, lo toccava e lo impietosiva. E non di
una pietà inerte, passiva, quasi femminea; ma sì di
quella virile, operosa, pugnace, che si sdegna dell’ingiustizia,
si ribella alle prepotenze, fa sua risolutamente
la causa degli afflitti e degli oppressi, e dà
lietamente il sangue e la vita per essi.
</p>

<p>
A otto anni aveva già tratto dalle acque d’un fosso
una lavandaia che vi annegava. A tredici salvava,
gettandosi a nuoto, una barca di compagni prossimi
a naufragare. Non poteva veder soffrire nè gli uomini
nè gli animali, e l’uomo strano che nel bel mezzo
d’una marcia contro il nemico s’arrestava ad ascoltare
il canto d’un usignuolo; che balzava di letto prima
dell’alba per correre a cercare tra gli scogli di Caprera
un agnello smarrito, e recarselo sulle spalle
alla madre; che s’accendeva di sdegno tutte le volte
che sorprendeva un soldato a maltrattare senza ragione
il suo cavallo: era quello stesso fanciullo che
a sette anni, fatto prigioniero un grillo e strappategli
le ali fu preso poi da tanta pietà del povero animaluccio,
e da tale rimorso della propria crudeltà, che
ne pianse amaramente.
</p>

<h3>IV.</h3>

<p>
Ma Peppino entrava già nel suo dodicesimo anno,
ed era tempo che si mettesse di proposito agli studi.
Questo capitolo però della prima educazione intellettuale
di Garibaldi è pieno per noi, e non crediamo
sia diverso per altri, di grande oscurità e di molte
lacune. Che padron Domenico non abbia trascurato nè
cure nè dispendi per dare al suo secondogenito una
<span class="pagenum" id="Page_14">[14]</span>
istruzione anche superiore alle sue forze ed al suo
stato, ce ne assicurò con parole di viva riconoscenza il
figlio stesso e non è lecito dubitarne. Ma in che quella
educazione sia propriamente consistita, a quale carriera
quel padre destinasse quel figliuolo, e però a quale ordine
di studi lo volesse incamminare, ciò non è da alcun
documento attestato, e il biografo che non voglia dare
per fatti le ipotesi non dev’essere restío a confessare la
propria ignoranza. Che tanto padron Domenico, quanto
la signora Rosa ripugnassero ad avventurare su quell’arena
fortunosa e infida del mare un figliuolo così
temerario e spericolato, e n’avessero perciò fin dai
primi anni combattuto con ogni possa l’aperta vocazione,
vagheggiando per lui uno stato più sicuro e tranquillo,
è indubitabile, e trapela, a dir così, dalle stesse
parole onde Garibaldi dipinge lo sgomento, quando lo
videro imbarcarsi e salpar da Nizza la prima volta.
</p>

<p>
Ma che poi essi, il padre principalmente, avessero
nell’animo, siccome fantastica il vecchio Dumas, di fare
addiritura di quel figliuolo un medico, un avvocato e
persino un prete, nè Garibaldi lo scrisse, nè altri lo
affermò, ed è manifestamente una delle tante fiabe, di
cui il romanziere francese infarcì il suo racconto.
E non la diremmo nemmeno una ragionevole ipotesi;
chè il fatto solo del silenzio di Garibaldi intorno a
quegli studi classici, che pur sono necessario avviamento
a quella carriera, anticipatamente la smentisce.
La smentisce, ma non le surroga per questo un fatto
più certo; poichè, se è da tenersi per indubitato che il
nostro eroe non vide mai neppure da lontano un cartone
di libro latino o greco o d’altro classico qualsiasi, non
c’è poi modo di discernere a quale ordine debbano
andare ascritti tutti quegli altri studi che pur egli ammette
d’aver fatti e fece certamente.
</p>

<p>
<span class="pagenum" id="Page_15">[15]</span>
</p>

<p>
Garibaldi stesso è, su questo punto, d’un laconismo
sconfortante per chi pur vorrebbe scoprir la traccia
della prima coltura che dirozzò la sua mente. Tutto
quello che egli sa dircene in proposito è racchiuso in
questo breve periodo:
</p>

<p>
«Tra i maestri conservo cara rimembranza del
padre Giaccone<a class="tag" id="tag16" href="#note16">[16]</a> e del signor Arena. Col primo trattai
pochissimo, più intento allora a divertirmi che ad imparare,
e mi rimane quindi il rimorso di non aver studiato
l’inglese, rimorso risuscitato in ogni circostanza
della mia vita in cui mi sono trovato con Inglesi. Poi
essendo il padre Giaccone di casa nocevami la troppa
famigliarità. Al secondo, eccellente militare, io devo
il poco che so, soprattutto riconoscenza d’avermi avviato
nella lingua patria colla lettura della storia romana.»
</p>

<p>
Ora ognun vede che queste parole sono più fatte
per moltiplicare i quesiti che per diradarli, più per
invogliare alla curiosità che per sodisfarla.
</p>

<p>
Infatti se il padre Giaccone non riuscì nemmeno
a insegnargli l’inglese, che cosa gl’insegnò egli? Se il
signor Arena non l’istruì che nella lingua italiana e
nella storia romana, dove e da chi apprese egli tutte
quelle altre nozioni, chiare od oscure, superficiali o
profonde, digeste o indigeste, che pure balenano, come
lampi, tramezzo a fitte nebbie, dalle parole e dagli
scritti della intera sua vita?
</p>

<p>
Noi udimmo narrare da un suo amico e commilitone
che Garibaldi, giovane, sapeva a memoria teorema
per teorema tutti gli elementi di geometria; ora
non vogliamo attribuire a questa felicità di memoria
<span class="pagenum" id="Page_16">[16]</span>
maggiore importanza che si meriti; ma insomma egli
fu capitano marittimo, e per conseguirne la patente dovette
possedere almeno nella scarsa misura degli elementi
non poche cognizioni di matematica, d’astronomia,
di geografia fisica, di diritto commerciale, e via
dicendo; e il fatto delle sue lunghe e difficili e felici
navigazioni provano che le possedette.
</p>

<p>
Ora come, quando, dove apprese tutto ciò?
</p>

<p>
Così noi leggeremo più tardi che egli fu per due
volte costretto a guadagnarsi il pane dell’esiglio insegnando
qui la matematica, altrove la storia e la letteratura
e simili.
</p>

<p>
Ed anche qui per quanto la voce <i>maestro</i> non sia
mai stata sinonimo di <i>dotto</i>, pure una certa infarinatura
delle cose che si fan mostra d’insegnare altrui
sappiamo tutti che ci vuole, e il sapere dove e quando
un siffatto maestro se la sia procacciata, resterà sempre
curioso e interessante.
</p>

<p>
E non basta. Una tal quale coltura letteraria, confusa,
balzana, indigerita, incondita, nessuno potrà mai
negargliela. A ventisette anni sulla tolda del suo bastimento
faceva dei versi, che non erano tali certamente da
promettere un nuovo alunno all’italo Parnasso, ma che
pur camminavano su tutti i loro piedi; e nella passione
dei versi sappiamo tutti che invecchiò, sicchè più d’uno
fu ammesso ad udire lunghi brani d’un suo poema
endecasillabo che doveva celebrare l’epopea della sua
vita. Più tardi, noi stessi, ospiti suoi a Caprera, l’abbiamo
sentito declamare a memoria tutti i <i>Sepolcri</i> di
Foscolo e squarci interi in francese della <i>Zaïre</i> di Voltaire,
e ricordarsi poi come uomo che li ha letti nei
testi, non pochi episodi dell’<i>Iliade</i>, della <i>Commedia</i>,
della <i>Gerusalemme</i>. Infine fanno ormai quarant’anni
ch’egli innonda, può dirsi, l’Europa de’ suoi manifesti,
<span class="pagenum" id="Page_17">[17]</span>
de’ suoi appelli, delle sue lettere (ahimè! la fiumana
delle lettere), finchè verrà il giorno, in cui il mondo
lo vedrà darsi «per vivere» (parola che troncherebbe il
sorriso ai più beffardi) all’arte del romanziere, e aggiungere
alla mole delle cose, che la storia deve dimenticare
di lui, tre romanzi.
</p>

<p>
Ora per leggere una carta idrografica, per levar
un punto di stima, osservare un barometro, tenere un
Libro di bordo, governare un bastimento dal Pacifico
al mar delle Indie; per misurare de’ versi anche mediocri,
ma che pur rompono qua e là in accenti di
fiera armonia; per gustare Ugo Foscolo, per intendere
Voltaire, per sapere che esistessero Dante, Tasso ed
Omero, per cucire assieme de’ romanzi anche pessimi,
per gettare sulla terra una piena di lettere come le sue,
rozze e bizzarre fin che si voglia, ma nelle quali pur
vedi sormontare tramezzo al denso limo delle stramberie
e degli spropositi qualche fiore di selvatica bellezza;
per sapere, dicevamo, per intendere, e per fare
tutto ciò, qualche cosa qui e colà bisogna aver letto e
studiato, e la conseguenza naturale a cui si è tratti,
è di chiedersi dove e quando l’abbia potuto leggere e
studiare.
</p>

<p>
Altro però è sentire la necessità di un quesito,
altro la possibilità di risolverlo. Chi presumesse di cercare
i principii dell’istruzione intellettuale di Garibaldi
(quale che sia stata) nella sua giovinezza piuttosto
che nella sua virilità, in un periodo piuttosto
che in un altro della sua vita, fallirebbe. Garibaldi s’è
fatto tutto da sè, per via, camminando, navigando,
combattendo. Come una landa fertile da natura, ma
abbandonata dall’incuriosa mano dell’uomo, e che il
seme portato dal vento feconda di qualche erba e qualche
arbusto, così la mente di Garibaldi. Il vento delle
<span class="pagenum" id="Page_18">[18]</span>
sue fortune fu il suo primo educatore e maestro, ma
la mente restò come la landa una vasta sodaglia, interrotta
da qualche oasi fiorita e da alcune rare piante
salvatiche.
</p>

<p>
E non vorremmo per questo sminuire la gratitudine
dovuta a’ suoi primi maestri; consentiamo anzi
che qualche buon seme l’abbiano sparso essi pure, e
che ad essi principalmente torni il merito d’avere per
i primi dissodato e aperto il vivace ingegno del fanciullo.
Ma o perchè questi fosse reluttante agli studi
e più amico dei <i>banchi di quarto</i> che dei banchi di
scuola, o perchè ne’ suoi precettori non andassero di
pari passo lo zelo ed il sapere, o perchè infine non
apparendo chiaro nella mente de’ genitori la mèta a
cui dovevano dirigerlo, anche gli studi si risentissero
di questa incertezza e difettassero di ordine e d’indirizzo,
il fatto certo è questo che Peppin Garibaldi
ebbe dei maestri, sedette ad una scuola, scartabellò e
scarabocchiò anch’esso dei quaderni come tutti i fanciulli
suoi pari, sfiorò anche, se si vuole, gli elementi
di molte cose utili per fermo a sapersi; ma un vero
e proprio e regolare corso di studi anche elementari,
che gli potesse servire di fondamento all’istruzione
futura, non lo fece, nè lo potè fare; aggiungiamo anzi,
per la verità, che allora non lo volle.
</p>

<p>
E non lo volle, perchè nel momento in cui padre
Giaccone e il capitano Arena erano più affaccendati
intorno a lui, e padron Domenico e la signora Rosa
più si allegravano nel pensiero di vederlo attendere
con profitto agli studi, e già vagheggiavano la speranza
che l’amore dei libri l’avrebbe a poco a poco
guarito dalla passione del mare, in quel punto stesso,
diciamo, il ragazzo ordita con altri tre amici una congiura
di rompere quella fastidiosa disciplina della
<span class="pagenum" id="Page_19">[19]</span>
scuola e di correre sul libero mare la ventura, rapito,
non sappiamo nè a chi nè come, un battello di pesca,
s’imbarcava furtivo con tre compagni, Cesare Parodi,
Raffaello Deandreis e Celestino Berman, prendeva
arditamente il largo e navigava per Genova.
</p>

<p>
Un prete scopriva e denunziava la trama, il padre,
affannato, mandava ad inseguirlo, ed era fermato all’altezza
di Monaco, e ricondotto, più indispettito che
contrito, sotto il tetto paterno: ma la vocazione del
figliuolo era decisa; non valevano ormai nè persuasioni
nè rimproveri; egli sarebbe stato marinaio come
i suoi avi; e forse una segreta voce mormorava già
nel cuore del fanciullo: non marinaio soltanto!
</p>

<h3>V.</h3>

<p>
Poichè contrastare a una sì manifesta e deliberata
vocazione sarebbe stato peggio che follía, a padron
Domenico non restava più che alleviare al figliuolo i
disagi e i pericoli del noviziato, procacciandogli un
buon imbarco; e alla signora Rosa che preparargli,
piangendo in silenzio, il fardello di viaggio.
</p>

<p>
E l’imbarco fu presto trovato e migliore sarebbe
stato difficile. Allestiva nel porto di Nizza per Odessa
il brigantino <i>Costanza</i>, capitano Angelo Pesante: il
brigantino aveva reputazione di solido e svelto veliero;
il capitano passava per uno dei più provetti e
arditi marinai della Riviera ligure; fu dunque deciso
che Peppin farebbe con essi la sua prima campagna
di mozzo.
</p>

<p>
Con che cuore lo vedesse partire il suo vecchio
padre, con che lagrime l’abbracciasse la sua povera
madre, è facile immaginarlo; quanto a lui, li amava
troppo per staccarsene senza dolore; ma l’idea di poter
<span class="pagenum" id="Page_20">[20]</span>
slanciarsi finalmente su quel «regno ampio de’ venti»
ch’era stato l’anelito segreto e il sogno costante della
sua anima giovanile, la gioia di poter anche lui salire
un gran bastimento, guizzar tra le sue alte gabbie,
imparare come si maneggi una mura, come si governi
un timone, come si legga una bussola, come si cansi
o si domi un fortunale; quell’idea e quella gioia suprema,
staremmo per dire dell’animale che si tuffa
nell’elemento per cui è nato, dominavano in quell’istante
persino il dolore del distacco ed ogni altro
suo affetto.
</p>

<p>
«Com’eri bella (esclama trent’anni dopo, caldo
ancora dei ricordi di quella sua prima navigazione)
com’eri bella, o <i>Costanza</i>, su cui dovevo solcare il
mare per la prima volta! Gli ampi tuoi fianchi, la
snella tua alberatura, la spaziosa tua coperta e sino
il tuo pettoruto busto di donna rimarranno per sempre
impressi nella mia immaginazione. Come dondolavansi
graziosamente que’ tuoi marinari sanremesi, vero tipo
de’ nostri intrepidi Liguri!<a class="tag" id="tag17" href="#note17">[17]</a>»
</p>

<p>
E queste parole d’entusiasmo dopo tant’anni prorompenti
ancora dal cuore del marinaio già indurito
dalle tempeste e dai perigli, ci dicano quale grande
fortuna sia stata per la patria nostra che padron Domenico
non si sia ostinato a negare il fondamento che
natura aveva posto nel suo figliuolo, e che cuore di
marinaio avesse quel giovane che parlava del suo primo
viaggio di mare come d’un viaggio di nozze, e tratteggiava
le bellezze della nave su cui navigò la prima
volta coll’amore d’un fidanzato.
</p>

<p>
Malauguratamente di quel primo viaggio in Odessa,
nè di altri che fece poi, noi non sappiamo, nè egli volle
<span class="pagenum" id="Page_21">[21]</span>
dire di più. «Sono diventati sì comuni, diceva, che
superfluo sarebbe lo scriverne;» e aveva torto, e io
spero ancora che in quelle <i>Memorie</i> che si assicura
abbia lasciato dietro di sè come un retaggio alla storia,
vorrà dar compiuta la descrizione di quel periodo, in
cui il marinaio fece il suo tirocinio e il giovine subì
la prima tempera del suo carattere.
</p>

<p>
Reduce dall’Oriente, il padre, il quale, non potendo
più pensare a cambiare la carriera del figliuolo,
andava cercando i mezzi per rendergliela meno grave
e meno perigliosa, lo pigliò seco sulla sua tartana, e
costa costa, come soleva, lo condusse fino a Fiumicino,
ch’era allora, pur troppo come oggi, il porto
di Roma.
</p>

<p>
Roma! — Chi avrebbe detto che fra i milioni di
pellegrini che da secoli visitano la città eterna, e quali
attratti dai ruderi di Roma pagana, quali dalle feste
di Roma cristiana, gli uni ispirati dalla scienza e dalla
poesia, gli altri guidati dalla pietà o dalla superstizione,
la contemplano, l’adorano, la scavano, la frugano,
la glorificano; uno de’ più fervidamente innamorati,
de’ più ingenuamente entusiasti, sarebbe stato
quell’incolto mozzo di bastimento che si chiamava Giuseppe
Garibaldi!
</p>

<p>
Eppure egli lo scrisse! e ci pare di vedere quel
biondo ragazzotto di diciassett’anni vagare per le vie
di Roma e senz’altra scorta che quel po’ di storia romana
favolosa che gli aveva insegnato il buon Arena,
senz’altra guida che suo padre più indotto e più semplice
di lui, passare stupito e quasi trasognato in
mezzo alle rovine ed ai monumenti di quei due mondi
confusi insieme, arrestarsi estatico innanzi ai fòri ed
ai circhi, alle terme ed alle basiliche; inoltrarsi trepidante
fra le arcate del Colosseo; piegare il capo sopraffatto
<span class="pagenum" id="Page_22">[22]</span>
sotto le vôlte di San Pietro, ritentando invano
colla sua povera scienza di ricomporre quella
storia, d’interpretare quelle pietre, ma sentendosi turbinare
nella mente legioni di eroi, di martiri, di
santi fra un tumulto di pugne, di baccanali, di tormenti;
e in mezzo a questi giganteggiare assopita sul
letto di marmo delle sue glorie, ma vivente ancora fra
la polvere e le macerie, l’immagine della città fatale.
</p>

<p>
E non è questa poesia nostra. Garibaldi andò più
innanzi di noi, e riassumendo le impressioni di quel
suo viaggio ne scriveva così: «Roma allora mi diventava
cara sopra tutte le esistenze mondane, ed io l’adoravo
con tutto il fervore dell’anima mia! non solo nei
superbi propugnacoli della grandezza di tanti secoli,
ma nelle minime sue cose, e racchiudevo nel mio cuore,
preziosissimo deposito, l’amor mio per Roma, non isvelandolo
se non che per esaltare caldamente l’oggetto
del mio culto. Anzichè scemarsi, il mio amore per Roma
s’ingagliardì colla lontananza e coll’esiglio. Sovente, e
ben sovente, io chiedevo all’Onnipossente di poterla
rivedere. Infine Roma è per me l’Italia, poichè io non
vedo l’Italia altrimenti che nell’unione delle sparte
membra, e Roma è il simbolo dell’unione d’Italia, comunque
sia.<a class="tag" id="tag18" href="#note18">[18]</a>»
</p>

<p>
Ora si dica pure che qui non è il giovane che parla,
ma l’uomo, e che questi travestì senz’avvedersene
gli arcani presentimenti e le vaghe impressioni di
quell’ora della sua giovinezza nei pensieri dell’età
matura; non è men vero che le emozioni, quali che
fossero, provate dal giovane, lasciarono un’impronta sì
viva e incancellabile nello spirito dell’uomo, che questi
non potè più parlare nè scrivere di Roma senza risalire
<span class="pagenum" id="Page_23">[23]</span>
colla memoria a quel lontano giorno, in cui ne calpestò
per la prima volta le sacre pietre, e più cogli
istinti del cuore che colla scienza dell’intelletto lesse
nelle sue reliquie la storia della sua passata grandezza
e i vaticinii della sua redenzione futura.
</p>

<h3>VI.</h3>

<p>
E non fu quella la sola emozione che il giovine
Garibaldi provò in quel suo viaggio. Egli stesso, allorchè
quasi settuagenario venne da Caprera a Roma
condotto da quella sua, non sapremmo dire se idea
od utopia (ma utopia certamente romana), di deviare
e incanalare il Tevere, confidò ad un amico suo e nostro<a class="tag" id="tag19" href="#note19">[19]</a>
che il primo lampo di quel concetto gli balenò
nella mente appunto in quella sua prima visita all’eterna
città.
</p>

<p>
E non è affatto incredibile che quel giovinotto, pieno
il capo di prodezze marinaresche e di fantasie romane,
vedendo quella Roma così prossima e pur così segregata
dal mare, quel glorioso porto d’Anzio ridotto
ad una squallida rada di pescatori, e quella storica
bocca d’Ostia scomparsa sotto un’alluvione d’arene
e di fango, e quel Tevere divino tramutato in un melmoso
e maligno torrentaccio, danno e vergogna della
città di cui era un tempo ricchezza e decoro; non è
affatto incredibile, diciamo, che egli farneticasse di
poter mutare tutto ciò in pochi tratti di penna e pochi
colpi di mano, e sognasse fin d’allora la risurrezione
di Roma marittima, come sognava forse la ben
più certa risurrezione di Roma civile.
</p>

<p>
Gli è che i sogni de’ vecchi non sono il più delle
<span class="pagenum" id="Page_24">[24]</span>
volte che i sogni dei fanciulli colla sola barba di più;
e chi leggerà questa Vita vedrà che nessun uomo fu
più tenace de’ suoi sogni di Giuseppe Garibaldi.
</p>

<p>
Con quelle larve d’idee per il capo, con quei germi
di affetti nel cuore, ripigliò la via del mare e per sette
anni continui, eccettuati alcuni fugaci riposi, vi perdurò.
Ingaggiato di nuovo per marinaio sul brigantino
Enea, capitano Giuseppe Gervino, che veleggiava per
Cagliari, gli toccò nel ritorno d’essere passivo ed impotente
spettatore del naufragio d’un bastimento che
faceva rotta col suo; e della scena straziante gli restò
nell’animo incancellabile memoria. «Ritornando da
Cagliari,» poichè lo stile qui non è solo l’uomo, ma
il marinaio, lasceremo parlare lui stesso: «Ritornando
da Cagliari eravamo giunti sul capo di Noli e con noi
altri bastimenti, fra’ quali un <i>felucio</i> catalano. Da vari
giorni minacciava il Libeccio e grossissimo era il mare:
quindi si scagliò il vento con tanta furia da farci appoggiare
in Vado sotto il trinchetto. Il <i>felucio</i> dapprima
galleggiava mirabilmente e sostenevasi, da far
dire ai marinari nostri, essere preferibile trovarsi a
bordo di quello. Ma dolorosissimo spettacolo doveva
presentarsi ben presto. Un orrendo maroso lo rovesciò,
e non vedemmo che alcuni infelici sul suo fianco
stenderci le braccia, e sparire travolti nel frangente
d’un secondo più terribile ancora. Aveva luogo la catastrofe
verso il nostro giardino di destra; impossibile
soccorrere i miseri naufraghi. I barchi di dietro
furono nella stessa incapacità, e miseramente perivano
alla nostra vista nove individui d’una stessa famiglia.
Alcune lacrime sgorgarono dagli occhi de’ più
sensibili al miserando spettacolo, esauste presto dall’idea
del proprio pericolo. Da Vado passai in Genova,
quindi in Nizza, dove principiai una serie di
<span class="pagenum" id="Page_25">[25]</span>
viaggi in Levante a bordo de’ bastimenti della casa
Gioan.<a class="tag" id="tag20" href="#note20">[20]</a>»
</p>

<p>
«Nel corso poi di que’ viaggi (aggiunge altrove<a class="tag" id="tag21" href="#note21">[21]</a> l’Autobiografo)
fummo (intende con lui la nave e l’equipaggio)
tre volte sorpresi e spogliati dai pirati; accadde
anzi che, avendo ricevuto la stessa visita per
due volte durante il medesimo viaggio, gli ultimi pirati
non trovassero più su di noi cosa che valesse la
pena d’essere predata, e se n’andarono a mani vuote.»
E del resto null’altro di noto e di certo circa a quelle
sue corse, che pure sarebbero di tanto interesse per la
storia del marinaio. Certissimo invece: che l’ultimo di
quei viaggi lo fece a bordo del brigantino <i>Cortese</i>, capitano
Carlo Semeria: che sbarcato a Costantinopoli
v’infermò, ed ospitato nella casa della signora Luigia
Sauvaigo,<a class="tag" id="tag22" href="#note22">[22]</a> sua generosa concittadina, vi trovò ogni
maniera di cure e di conforti: che risanato, ma chiusi
i porti dell’Egeo e del Mar Nero dalla guerra guerreggiata
tra Russia e Turchia, toltogli perciò il navigare,
fu costretto a prolungare il suo soggiorno a
Costantinopoli nella più angustiosa strettezza: che
finalmente costretto a cercar lavoro per vivere accettò
come una fortuna di dar lezioni di storia, geografia,
francese e matematica ai tre figliuoli d’una signora Timoni;
risoluzione temeraria quando si pensi al leggiero
fardello con cui l’improvvisato precettore si presentava
<span class="pagenum" id="Page_26">[26]</span>
in quella casa, ma quando si consideri l’onesto
motivo che la ispirava, altamente commendevole. Non
confondiamo: si può sorridere finchè si vuole della
singolar figura di quel maestro, ma l’uomo in quel
caso impone rispetto.
</p>

<p>
Era infatti un sentimento virtuoso, era il nobile
orgoglio di non dovere il proprio pane che a sè stesso
quello che spingeva quel giovane tanto bisognoso d’aria
e di moto, nato al tumulto de’ campi ed alla libertà
dell’Oceano, a serrarsi in una stanza, a configgersi ad
uno scrittoio, a vegliare forse per studiare la notte
il poco che doveva insegnare di giorno; ed egli ha il
diritto di contare quella sua prima vittoria sulla povertà
guadagnata colle sole armi della dignità e del
lavoro fra le più gloriose della sua vita. Così gli fosse
durato quel coraggio della miseria, che fu la corazza
splendidissima della sua virilità, fino all’estrema vecchiezza!!
</p>

<p>
Finalmente i porti si riaprono; il maestro può
buttare dalla finestra la sua provvisoria giornea, il
marinaio respirare ancora dal lucido piano d’una
tolda, fra il dolce cigolío delle sarchie e la grata altalena
del rollío e del beccheggio, la libera aria del
nativo elemento, e correre verso i lidi della patria.
Infatti fa vela per Nizza; appena a terra, abbracciati
in fretta i suoi vecchi, si mette alla cerca d’un nuovo
imbarco e trovatolo di suo genio, e con un nome gentile
per giunta, <i>La Nostra Signora delle Grazie</i>, e un
vecchio capitano, Antonio Casabona, vi si arruola per
secondo, naviga qualche tempo con quel grado, finchè
viene il giorno in cui l’eccellente Casabona, rotto dagli
anni e dai reumatismi e bisognoso ormai di riposo,
gliene cede il governo ed egli ne diventa il capitano
effettivo.
</p>

<p>
<span class="pagenum" id="Page_27">[27]</span>
</p>

<p>
Ed era tempo: il giovinetto s’era fatto uomo, il
mozzo era venuto su per tutti i gradi della gerarchia
marinaresca, navigando, cioè combattendo; non s’era
molto seduto sui banchi della scuola, ma aveva la faccia
arsa, le mani incallite, l’occhio esercitato da dodici
anni di manovre, di vigilie e di fortunali, ed era naturale
ch’egli salisse finalmente il ponte del comando,
segnando lui al timoniere la rotta del suo bastimento.
</p>

<p>
Infatti nel I vol., pag. 392, della <i>Matricola marittima
del 1832</i>, si legge:
</p>

<div class="blockquote">
<p>
Garibaldi Giuseppe Maria, figlio di Domenico e di Rosa
Raimondi, nato il 4 luglio 1807 a Nizza, Provincia di Nizza,
iscritto alla Matricola dei Capitani della Direzione di Nizza
il 27 febbraio 1832 al Nº 289.
</p>
</div>

<p>
E chi fosse, che valore avesse, quale reputazione
si fosse acquistata qual capitano, lo dica meglio d’ogni
documento il fatto che da testimoni oculari ci venne
attestato. Garibaldi non poteva più tornare da uno
de’ suoi viaggi, senza che una folla di marinai, di pescatori,
di popolo d’ogni fatta accorresse sul molo
a dargli il benvenuto, a mirarlo, a festeggiarlo, a interrogarlo,
a commentare i suoi gesti, a compiacersi
insomma di quel compaesano che faceva suonar così
rispettato tra i marinai di Liguria e di Provenza il
nome della sua città. Il Capitano marittimo era già
una piccola celebrità paesana, in attesa che la fortuna
gli apparecchiasse la scena e l’occasione di divenire
una celebrità mondiale. E la fortuna lavorava da tempo
per lui, più che egli non pensasse.
</p>

<h3>VII.</h3>

<p>
Da anni nereggiavano sul cielo d’Europa i nembi
precursori d’una nuova tempesta. L’arca della Santa
<span class="pagenum" id="Page_28">[28]</span>
Alleanza tenevasi a stento sul mare fortunoso che
aveva presunto dominare, e perdeva ogni giorno un
tronco d’ormeggio e un brano di vela. La monarchia
de’ Borboni di Francia era stata travolta dal torrente
di luglio; quella di Spagna, già imbavagliata
dalla costituzione del 12 e scrollata dalla rivoluzione
del 20, salvata soltanto dall’invasione straniera, non
era più che una larva di principato in preda a tutti i
venti delle pretese dinastiche e delle discordie civili.
La Grecia di Temistocle e di Milziade, rediviva un
istante nell’anima di Botzaris e di Canaris, insegnava
sotto le mura di Suli e nelle acque di Ipsara
come si conquista una patria, e sfuggiva mutila, ma
gloriosa, dalle ugne dell’Infedele. La Polonia di Kosciusko
sempre agonizzante, sempre combattente, ripigliava
per la terza volta l’ineguale duello contro il
suo colossale nemico e aggiungeva una pagina di più
al suo secolare martirio. Il Belgio strappava un altro
foglio dai protocolli del 1815, rivendicando la propria
indipendenza. L’Inghilterra sorda ad ogni politica che
non fosse quella di Bentham, partigiana della pace ad
ogni costo, quindi complice all’esterno d’ogni fatto
compiuto, gettava tuttavia sui tappeti diplomatici la
questione della Tratta dei Negri, agitava dalla tribuna,
consacrava nelle leggi i principii della libertà
religiosa, della libertà politica, della libertà commerciale,
sommoveva colla parola la terra, che colla mano
comprimeva.
</p>

<p>
L’Italia infine, sebbene la più oppressa, quindi la
più temuta e vigilata di tutte, lungi dal deporre la speranza
di ricomporre le sparse sue membra e di risorgere
una e grande nella famiglia delle nazioni, si
cacciava anzi per la prima in quella mischia di popoli
<span class="pagenum" id="Page_29">[29]</span>
e di tiranni; ed ora aspettando la salute dalle sommosse
popolari e dalle sedizioni soldatesche, ora chiedendo
la vendetta alle congiure ed alle sètte; oggi
combattendo all’aperto colla voce de’ suoi poeti e la
penna de’ suoi scrittori, domani affilando nei sotterranei
delle sue loggie e delle sue vendite il pugnale
dei carbonari; fidente nel 21 alle promesse dei Principi
e vinta; credula nel 31 alle lusinghe del non intervento
straniero e vinta: ma da ogni disinganno e
da ogni disfatta rialzandosi più credente, più ostinata,
più indomita di prima, questa povera Italia, dico, turbava,
se altro non poteva, colla ostinazione del martirio
i sonni de’ suoi sette oppressori, ed attestava
almeno all’Europa che la carta geografica del principe
di Metternich era abitata da un popolo di vivi, poichè
egli li uccideva. Eccettuato la Germania, obesa di
metafisica e di cervogia, troppo satolla di libertà di
coscienza per sentire bisogno della libertà d’azione;
affaccendata a ballare nelle quaranta corti de’ suoi
principini, ed a pipare nelle mille birrerie delle sue
metropoline, quando non era assorta a cercare nell’azzurro
le incarnazioni dell’idea; eccettuato, ripeto,
codesta Germania effigiata sul vivo dall’ironia immortale
di Heine, rimasta per cinquant’anni in mezzo
al fiottar dell’Oceano europeo come un’isola caliginosa
popolata da spettri di sognatori e d’illuminati,
non angolo, può dirsi, della terra in cui non fumasse
un vulcano e non serpeggiasse una mina; da cui non
partisse un gemito d’oppressi, un grido di libertà,
un tumulto di congiure e di sommosse.
</p>

<p>
Quale impressione dovessero produrre quei fatti
sullo spirito di Giuseppe Garibaldi, non è veramente
scritto in nessun luogo, ma è facile indovinarlo. Tempra
d’animo gagliarda come di corpo; posseduto fin da’ primi
<span class="pagenum" id="Page_30">[30]</span>
anni dalla passione dell’eroico e del meraviglioso;
già invasa la mente dai fantasmi d’una Roma che portava
nella grandezza delle sue rovine i presagi della sua
risurrezione; educato nella libertà dei mari a quel
fiero sentimento d’indipendenza che nella gente dell’arte
sua è seconda natura; nato e cresciuto in quella
regione d’Italia che prima aveva dato il segnale della
riscossa, ed echeggiante tuttora delle maledizioni dei
vinti di Novara e dei martiri d’Alessandria a Carlo
Alberto «traditore,» pochi uomini dei viventi nella
Penisola potevano offrire alle tante scintille di quell’incendio,
che avvolgeva mezza Europa, una materia più
pronta ed infiammabile.
</p>

<p>
Tuttavia se poteva dirsi che in fondo all’anima del
Nizzardo covassero fin d’allora tutte le collere dell’Italiano,
tutte le passioni del patriotta e tutti i propositi
dell’eroe, la favilla decisiva, che da quel braciere sprigionasse
la fiamma, non v’era peranco piovuta. Infatti
fino a quel giorno egli aveva bensì prestato ascolto a
tutte le voci che la patria lontana martire o combattente
mandava a’ suoi figli: seguiva bensì ne’ pochi libri
e giornali che gli cadevano tra mano tutte le vicende
di quella multiforme battaglia che non l’italiano solo,
ma tutti i popoli d’Europa pugnavano contro i loro
oppressori; ma i lontani viaggi, le prolungate assenze,
le molteplici cure dell’arte sua gli avevano impedito
di penetrare più addentro in quel mondo politico, ancora
in gran parte sotterraneo, che fremeva intorno
a lui; e nell’impossibilità di conoscere davvicino le idee,
gli attori, i mezzi della vasta impresa che si preparava,
spiava attento l’occasione e temporeggiava.
</p>

<p>
E non è qui tutto. Garibaldi a quei giorni non pensava
solo all’Italia: un sogno più splendido aveva attraversato
la sua mente; una passione più magnanima
<span class="pagenum" id="Page_31">[31]</span>
faceva battere il suo cuore. Un giorno del 1832 sua
madre fu udita esclamare: «I Sansimoniani mi hanno
guastato mio figlio;<a class="tag" id="tag23" href="#note23">[23]</a>» e la brava donna, che probabilmente
confondeva nella sua mente coi «Sansimoniani»
ogni specie di rivoluzionari, diceva il vero più che non
pensasse.
</p>

<p>
Quando sulla fine del 1832 i Sansimoniani della
seconda generazione furono scacciati dal tempio di
Ménilmontant e sbanditi dalla Francia, taluni di loro,
come il Rodriguez, il Chevalier, il Duveyrier, restarono
in patria a cercare altre occupazioni ed altra sorte;
altri invece, come l’Enfantin e il Barrault, emigrarono
per l’Oriente, il quale, dice Luigi Blanc, «già era sommosso
da audaci tentativi di riforme e sembrava allettare
alle conquiste dell’intelletto, e offrire terreno
più propizio alle loro dottrine.»
</p>

<p>
Ora il caso volle che Garibaldi rifacendo nello
scorcio di quell’anno uno de’ suoi consueti viaggi in
Levante, incontrasse, non sappiamo in che porto, appunto
la comitiva di quei proscritti, di cui il Barrault
era in certa guisa la guida, e come sospinto subitamente
verso di essi da un’arcana simpatia, li accogliesse
al suo bordo e continuasse il viaggio con loro.
</p>

<p>
Ora quali potessero essere su quel bastimento i
discorsi di quegli uomini esaltati dalla passione della
loro fede proscritta e di quel marinaio ingenuo e fantasioso;
quale fáscino dovessero esercitar sul suo spirito
le splendide utopie di quei profeti sacrati a’ suoi
occhi dalla sventura e dall’esilio, e annunzianti sotto
la vôlta stellata del cielo, sulla stesa del mare infinito,
<span class="pagenum" id="Page_32">[32]</span>
nel silenzio delle notti luminose d’Oriente il
prossimo avvento della Pace e dell’Amore sulla terra,
la esclamazione della signora Rosa ce l’ha in parte
svelato, e l’avvenire lo chiarirà.
</p>

<p>
Certo Garibaldi non avrà nè tutto capito, nè tutto
creduto. Probabilmente il senso intimo di tutte quelle
mistiche formole, e di quegli economici filosofemi, onde
componevasi il verbo del <i>Nuovo Cristianesimo</i>, gli sarà
sfuggito; probabilmente l’ufficio dell’«Uomo-coppia,»
il dogma della «Donna-Messia,» la missione del «Tempio-teologico-industriale»
del padre supremo Enfantin,
e del suo diacono Bazard, l’avranno lasciato incredulo o
insensibile; ma intanto tutte quelle dottrine di fratellanza
universale, di estinzione del proletariato, di livellamento
di tutte le classi sociali, s’insinuavano ad una
ad una nella sua mente più atta ad innamorarsene
che capace di giudicarne, e vi deponevano i primi semi
di quelle larve socialistiche e umanitarie, che, covate
poscia dai nativi istinti del suo carattere e invigorite
nella solitudine dei Pampas e dell’Oceano, gli nasconderanno
un giorno il senso pratico delle cose, ombreggeranno
di contradizioni, di controsensi, di eccentricità
la sua eroica figura, e gli daranno quel proteiforme
aspetto di patriotta arrabbiato, di umanitario fanatico,
di apostolo della pace universale, e di soldato cosmopolita
di tutte le guerre, che confonde tuttora i giudizi
della storia, e stanca talvolta l’ammirazione de’ suoi
più devoti interpreti.
</p>

<h3>VIII.</h3>

<p>
Però conviene dir tutto. Anche allora, a ventisette
anni, nel caos di quel cervello, nel tumulto di quel
cuore c’era un’idea chiara, fissa, imperiosa, che ad
<span class="pagenum" id="Page_33">[33]</span>
un dato punto pacificava tutte le contradizioni, vinceva
tutte le incertezze e imponeva silenzio a tutte
le utopie: l’Italia.
</p>

<p>
Bellissima la fratellanza dei popoli, ma al patto antico:
«Ripassin l’Alpi e tornerem fratelli;» stupenda
la pace universale, ma colla riserva d’una guerra,
d’una sola; implacabile se farà di bisogno, al coltello
se occorresse, la guerra santa contro lo straniero, che
profanava il suolo della patria e proteggeva con la sua
ombra tutte le minori tirannidi che la dilaniavano.
</p>

<p>
Che se questi sentimenti, nati da tempo, come dicemmo,
nell’animo del nostro eroe, vi erano rimasti
fino a quel giorno assopiti ed incerti, venga una voce
che li susciti, si presenti un’occasione che li sprigioni,
ed essi romperanno in tutta la lor nativa fierezza, e
guideranno la sua vita. Per ventura sua, la voce parlò,
l’occasione venne, e fu decisiva.
</p>

<p>
Un giorno del 1833 Garibaldi, navigando nel Mar
Nero, entrava in una locanda di Taganrok, dove intorno
ad una tavola stavano seduti in animati colloqui
alcuni marinai e mercanti italiani. In sulle prime il
nostro Capitano, il quale aveva preso posto in disparte,
non pose mente a quei discorsi. Ma ad un tratto alcune
parole uscite dalla bocca d’uno di que’ suoi compatrioti
ferirono il suo orecchio, e gli fecero voltar la
testa verso il giovane che le pronunziava. Infatti l’argomento,
di cui questi intratteneva i suoi interlocutori,
era importantissimo, il più importante certamente
di quanti potessero fermare l’attenzione di Garibaldi:
parlava d’Italia. Parlava d’Italia, e ne ricordava con
accento appassionato la passata grandezza e la presente
vergogna, ne dipingeva gli errori e i martirii, i
disinganni e le speranze. La diceva vinta, ma pronta
a ripigliare la lotta; svelava che una vasta associazione
<span class="pagenum" id="Page_34">[34]</span>
creata dalla fede amorosa di un apostolo ligure,
consacrata dal nome auguroso di <i>Giovine Italia</i>, non
più legata ai morti simboli delle vecchie sètte, non più
avvinta alle promesse dei Principi, ma credente soltanto
nell’aiuto di Dio e nel braccio del popolo (Dio
e Popolo), raccoglieva in un fascio tutti <i>i buoni</i>, apparecchiava
i cuori ed affilava le armi per una suprema
e non lontana battaglia. Esclamava infine ch’era dovere
di tutti entrare in quella società, seguir quell’apostolo,
serrarsi intorno al sacro vessillo da lui inalberato,
e dar la vita e gli averi per esso. Ed altre cose
forse egli soggiunse ed altre ne voleva soggiungere,
quando Garibaldi più non sapendo dominare la tempesta
d’affetti che durante tutto quel discorso gli si
era scatenata nel petto, si slancia verso quello sconosciuto
che gli aveva irraggiata l’anima di una luce sì
inattesa e discoperto il nuovo mondo de’ suoi sogni
e delle sue speranze, e stringendoselo al cuore gli
giura che da quel giorno egli è suo per sempre.
</p>

<p>
Giuramento d’Annibale, ripetuto, forse la notte
medesima nell’impeto della prima emozione, nei tronchi
versi d’una strofa:
</p>

<div class="poem"><div class="stanza">
<p class="i01">Nell’età giovanil.....</p>
<p class="i01">Là sui ghiacci del Ponto giurava</p>
<p class="i01">Per la terra natale morir;</p>
</div></div>

<p>
suggellato coll’intera sua vita nella storia.
</p>

<p>
Chi fosse quel credente che, per usare le parole
stesse di Garibaldi, «lo iniziò ai sublimi misteri della
patria,» è oggi notissimo.
</p>

<p>
Era lo stesso Cuneo narratore dell’episodio.<a class="tag" id="tag24" href="#note24">[24]</a> Quel
<span class="pagenum" id="Page_35">[35]</span>
Giovanni Battista Cuneo di Oneglia che in gioventù
aveva esercitata l’arte del mare e navigava appunto
in quell’anno nel Mar Nero; ascritto fin d’allora fra i
più ardenti seguaci della <i>Giovine Italia</i>; divenuto da
quel giorno uno de’ più fidi e devoti amici di Garibaldi,
come lo era già di Mazzini; caro più tardi a
tutti gl’Italiani emigrati al Plata, siccome uno de’ loro
più infaticabili ed utili protettori; eletto dalla Repubblica
Argentina suo rappresentante nel nuovo regno
d’Italia, e dopo una vita lunga, tutta spesa in pro della
patria e dell’umanità, morto in Firenze nel compianto
universale sulla fine del 1875.<a class="tag" id="tag25" href="#note25">[25]</a>
</p>

<p>
La inattesa rivelazione del Cuneo fu a Garibaldi il
«terra, terra» dei seguaci di Colombo. «Certo (egli
scriveva) non provò Colombo maggior contento alla
scoperta d’un mondo, di quel che ne provavo io al
trovare chi s’occupasse della redenzione italiana.<a class="tag" id="tag26" href="#note26">[26]</a>» Epperò
da quel momento egli non ebbe più che un pensiero:
correre in Italia, cercare di quell’associazione
che raccoglieva in una trama tutte le fila dei più ardenti
patriotti; trovare quell’uomo che n’era l’anima e il
duce; offrire il suo braccio, chiedere il suo posto di
combattimento, agire; agire soprattutto e presto, poichè
la sola parola che egli intendeva fin d’allora, il
solo modo con cui egli concepisse il cospirare e il servire
la patria, era l’azione.
</p>

<p>
Ed eccolo infatti verso la fine di luglio arrivare a
Marsiglia, presentarsi a Mazzini, che da parecchi mesi
aveva piantato colà il focolare della sua propaganda,
rinnovargli il giuramento di Taganrok, dargli il proprio
<span class="pagenum" id="Page_36">[36]</span>
nome e prenderne un altro di guerra giusta il rito
sociale, scriversi nel gran ruolo degli affigliati, e ricevere
la sua parola d’ordine per l’impresa creduta imminente.
</p>

<p>
«Da quel giorno (scrive Mazzini in una nota delle
sue <i>Memorie</i>) data la mia conoscenza con lui: il suo
nome nell’associazione era Borel.<a class="tag" id="tag27" href="#note27">[27]</a>»
</p>

<p>
Parole, a dir vero, un po’ troppo brevi e asciutte
per indurre la credenza che fino da quel giorno il già
celebre profeta presentisse lo straordinario destino, a
cui quel suo nuovo «fratello» era chiamato.
</p>

<p>
E poichè nemmeno il discepolo si curò di dirci
quale impressione producesse sull’animo suo il primo
contatto con quel maestro, a cui nessuno poteva accostarsi
senza grande emozione, così spunta nella mente
un dubbio. Che anche il marinaio nizzardo abbia subito
il fáscino dell’agitatore genovese, e che questi
l’abbia accolto con quell’affettuoso abbandono e quella
famigliare benevolenza, con cui egli soleva festeggiare
tutti i giovani che andavano a lui, non è a dubitarne;
ma che sia corsa fra di loro quell’elettrica
scintilla che accende nell’anima la fiamma dell’amore
reciproco, accomuna in un istante e identifica i pensieri
e gli affetti di due vite, e muta le effimere fratellanze
politiche in vera e durevole amicizia, questo,
a dir vero, non ci sembra bastevolmente accertato; e
il laconico cenno fatto da entrambi del primo incontro,
le gare, i dissidi, le gelosie scoppiate più tardi fra di
loro e infine la profonda disformità e quasi opposizione
dei loro caratteri mi sembra giustifichino sufficentemente
il sospetto che nel ritrovo di Marsiglia
l’eroe abbia promesso all’apostolo il suo braccio, e
<span class="pagenum" id="Page_37">[37]</span>
l’apostolo abbia svelato all’eroe il suo verbo, ma che
nessuno dei due abbia dato interamente il suo cuore.
</p>

<h3>IX.</h3>

<p>
Se non che quando Garibaldi sbarcava a Marsiglia
la <i>Giovine Italia</i> aveva ricevuto un fierissimo colpo.
Spiata, traccheggiata da tempo da tutte le polizie della
Penisola, tradita da fanciullesche imprudenze o da
scellerate denunzie, sorpresi i suoi ritrovi, sgominate
le sue file, spento sui patiboli, sepolto nelle carceri,
disperso nell’esiglio il fiore de’ suoi adepti, sembrava
venuta per essa l’ultima ora. In Piemonte, soprattutto,
il governo di Carlo Alberto aveva bandito contro i
Mazziniani una caccia sì feroce, che le vendette di
Carlo Felice, del Borbone e dell’Austria nel ventuno, le
stragi dell’Estense e del Papa nel trentuno, possono
essere dette al paragone atti di moderata e legittima
difesa. Non più leggi nè magistrati, non più solennità
di giudizi nè regolarità di procedure: unici titoli
d’accusa e mezzi di prova le denunzie, la corruzione,
i tormenti: unici giudici i Consigli di guerra, unica
legge l’arbitrio militare e poliziesco, ispirato dal capriccio
e dal terrore. Si voleva, dicevasi, che il giovine
Re «gustasse il sangue,» e il sangue infatti
scorreva a fiotti. Il militare che possedesse uno scritto
della <i>Giovine Italia</i>, o lo desse a leggere, o non denunciasse
i lettori, o fosse creduto consapevole d’una
trama vera od immaginaria qualsiasi e non la rivelasse,
fucilato nella schiena; il civile accusato d’altrettanto,
fucilato, somma grazia, nel petto. Così perivano:
a Chambéry il tenente Effisio Tola, il sergente Angelo
De Gubernatis, il caporale Giuseppe Tambarelli;
a Genova il maestro di scherma Gavotti e il sergente
<span class="pagenum" id="Page_38">[38]</span>
Biglia; in Alessandria i sergenti Ferrari, Minardi, Rigasso,
Costa, Marini, l’avvocato Vochieri; mentre
eran serbati alla medesima sorte gli avvocati Scovassi
e Berghini, il luogotenente Arduino, il sottotenente
Maccarezza, i sergenti Vernetta, Enrici, Giordano,
Crina, il chirurgo Scotti, il marchese Cattaneo, il marchese
Rovereto, il possidente Gentilini, lo scultore Giovanni
Ruffini e lo stesso Giuseppe Mazzini, se quelli
non fossero fuggiti a tempo al supplizio che li attendeva,
e questi non l’avesse già prevenuto coll’esiglio
in cui da due anni errava.
</p>

<p>
Era il Terror bianco in tutta la sua ferocia. Chi
sfuggiva al piombo ed al capestro, se non aveva cercato
in tempo salvezza nella fuga, languiva nelle galere
dei ladri e dei malfattori.
</p>

<p>
E la morte non era per molti il peggiore dei supplizi.
Iacopo Ruffini per fuggire agli agguati de’ suoi
interrogatori, e tremante soltanto che dal corpo affranto
dai tormenti uscisse una parola denunziatrice
de’ compagni, si forava in prigione la gola.
</p>

<p>
Vochieri, neroniana raffinatezza di martirio, era
trascinato alla morte per la via stessa, in cui abitavano
sua madre e le sorelle, e al generale Galateri
parve eroico d’assistere, seduto su un cannone, al suo
supplizio.
</p>

<p>
Orrenda pagina che Novara ed Oporto hanno espiato,
ma che la storia non può cancellare.
</p>

<p>
Questa catastrofe, che, fin dai primi anni, sperdeva
le fila della nascente associazione, resa anche più
grave dai processi già aperti in Lombardia e nei Ducati,
avrebbe da sè sola dovuto bastare, se non a levare
di speranza, almeno a consigliare l’indugio e la
prudenza a qualsiasi anima più temeraria; non a Giuseppe
Mazzini.
</p>

<p>
<span class="pagenum" id="Page_39">[39]</span>
</p>

<p>
A lui parve invece che crescesse la necessità di
rompere gl’indugi, di rianimare gli spiriti abbattuti,
e com’egli diceva, «moralizzare il partito» con un
fatto che ne attestasse la fede e la forza. E colla subitaneità
di quella fantasia che s’illuse sempre di potere
con un atto di volontà sollevare a giorno e ora
fissa i popoli, e sommergere i troni, ordiva la spedizione
di Savoia e ne comunicava agli amici vicini e
lontani il disegno.
</p>

<p>
Il quale disegno, siccome è noto a tutti, compendiavasi
ne’ suoi concetti generali in questo: raccogliere
tutti i fuorusciti italiani, polacchi, tedeschi agglomerati
in Svizzera nei cantoni di Berna, Zurigo,
Neufchâtel, Vaud e Ginevra; ordinarli militarmente;
dividerli in due colonne, le quali, movendo una da Ginevra
e l’altra da Lione, si congiungessero a Saint-Julien,
e di là marciassero insieme su Annecy, e
per la Savoia, sollevando le popolazioni e contando
sull’affratellamento dell’esercito, penetrassero in Piemonte.
</p>

<p>
Questo movimento però non doveva essere isolato;
all’invasione esterna doveva rispondere simultanea l’insurrezione
interna, e fra le città destinate ad insorgere
quella, su cui il Mazzini faceva maggiore assegnamento,
era la sua patria: Genova.
</p>

<p>
Veniva così la volta di Garibaldi.
</p>

<p>
Qual luogo e qual parte il maestro gli avesse assegnata
nell’impresa, non sapremmo affermare; certo
è che prima della fine di luglio Garibaldi scompare
da Marsiglia, torna in Italia, entra al più presto in
intima corrispondenza con quanti patriotti di Liguria
e di Genova gli è dato incontrare, interviene alle loro
serali conventicole, partecipa alle loro trame; poi,
a un tratto, si presenta al Dipartimento marittimo, e
<span class="pagenum" id="Page_40">[40]</span>
s’arruola nella regia marina come marinaio di 3ª classe
col nome di guerra di <i>Cleombroto</i>.<a class="tag" id="tag28" href="#note28">[28]</a>
</p>

<p>
Perchè? Come mai il capitano marittimo consentiva
di ridiscendere al grado di semplice marinaio, e
il patriotta s’acconciava a servire nella flotta di quel
Re, a cui aveva giurata la guerra? Per qualcosa la
<i>Giovine Italia</i> doveva entrare in quella risoluzione, e
il motivo doveva essere quell’unico e supremo che governava
ormai tutti i pensieri e tutte le azioni del
novello iniziato: la patria. Infatti l’arruolamento di
Garibaldi si collega direttamente e alla spedizione di
Savoia e al moto di Genova che doveva secondarla.
Nel concetto dei rivoluzionari genovesi il moto della
loro città doveva essere fiancheggiato e sostenuto in
mare da una rivolta della flotta, o almeno da qualche
legno di essa; e per questo era necessario che qualche
marinaio accorto e ardito s’insinuasse tra gli equipaggi,
e segretamente li catechizzasse e attirasse nella
congiura.
</p>

<p>
Ora a questi uffici nessuno parve più idoneo di
quel Garibaldi, che già tra la gente di mare era popolarissimo;
ed ecco come il cospiratore <i>Borel</i> divenne
sui ruoli d’una marina regia il marinaio <i>Cleombroto</i>.
</p>

<p>
Intanto l’ora dell’azione s’avvicinava a gran passi.
<span class="pagenum" id="Page_41">[41]</span>
Mazzini, vinti alla fine i temporeggiamenti del Ramorino,
cui per un inconcepibile acciecamento (fatale in
quell’anno ai repubblicani come lo sarà quindici anni
dopo ai regi) era stato affidato il comando supremo
della spedizione di Savoia, la fissava immutabilmente
per i primi di febbraio, e ne rendeva edotti tutti i
caporioni perchè si tenessero pronti.
</p>

<p>
Ora come rispondesse a quell’appello il Piemonte,
l’evento lo chiarì; come vi rispondesse da parte sua
Garibaldi, l’udimmo da lui stesso narrare così.<a class="tag" id="tag29" href="#note29">[29]</a> Riuscito
a farsi imbarcare il 3 febbraio sulla fregata
<i>Des Geneys</i>, la quale per essere ancorata nel porto a
Genova e servita da gran numero di marinai suoi
amici sembrava una delle prede più facili ai patriotti,
vi stette aspettando tutto quel giorno, deliberato e sicuro,
l’ultimo cenno. E l’ultimo cenno venne; era di
agire per la sera del 4 febbraio; i marinai impadronirsi
delle navi; i cittadini assaltare la caserma di
Piazza Sarzana e insignorirsi della città. Sennonchè,
poco prima del tramonto, Garibaldi, o perchè disperato
di non potere agire con buon successo sul <i>Des Geneys</i>,
o perchè all’ultimo istante gli fosse entrata nell’animo
la ripugnanza di voltar le armi contro i suoi
camerati e ufficiali (i motivi per cui lasciò il <i>Des Geneys</i>
restarono sempre un po’ oscuri), il fatto è che intasca
due pistole, diserta da bordo, scende in città e
corre alla Piazza Sarzana, pronto ad unirsi ai primi
gruppi d’insorti che certo non potranno tardare a comparire.
Ah! Garibaldi non sapeva ancora che cosa sieno
<span class="pagenum" id="Page_42">[42]</span>
le insurrezioni decretate dal fondo d’un gabinetto, a
ora fissa di cronometro, con battaglioni di combattenti
scritti sulla carta, affidate a giuramenti di segretezza
che la storditaggine e la perfidia avevano violati prima
di pronunciarli. Noi lo sappiamo. Son due ore infatti
ch’egli aspetta: due lunghe ore ch’egli gira e rigira
per quella piazza, e palpa impaziente le sue pistole, e
appiattato nei canti interroga cogli occhi i rari viandanti
nella speranza di trovare in essi gli attesi compagni;
che tende l’orecchio per udire se qualche colpo
di fucile, almen qualche eco lontana di sommossa gli
arrivi dall’altra parte della città. Indarno: non un uomo
sulla piazza; non un moto per le vie; non un amico
dei tanti giurati; non un grido per tutta Genova.
</p>

<p>
Già da ogni parte arriva fino a lui la voce che
tutto è fallito, che il corpo di Ramorino è disciolto,
che l’altra banda di Chambéry è dispersa, che nessuna
città ha risposto all’appello, che il governo consapevole
della congiura ha già cominciato le persecuzioni
e gli arresti; pure egli non sa rassegnarsi a
crederlo, esita ad abbandonare il posto di battaglia
che gli è assegnato; vorrebbe attendere ancora. Che
mai? Fitti pelottoni spuntano da tutti gli sbocchi della
piazza e cominciano ad asserragliarla: ancora pochi
istanti, e Garibaldi sarà chiuso in un cerchio di ferro
senza uscita: l’indugiarsi più oltre sarebbe stata follía.
Allora, ormai convinto dalla innegabile testimonianza
de’ suoi occhi, si slancia fuori della piazza; si rifugia
nella bottega d’una fruttivendola e raccontatole il suo
caso la impietosisce; cambia nei panni d’un contadino
la sua camicia di marinaio; esce ardito dalla casa
ospitale, s’avvia franco come andasse alla passeggiata
verso Porta Lanterna e la varca insospettato; fatti pochi
passi, lascia la via maestra, traversa campi e giardini,
<span class="pagenum" id="Page_43">[43]</span>
salta muri e siepi e infila la montagna; marcia
tutta la notte, guidandosi colle stelle, nella direzione di
Sestri Ponente; mangia e dorme alla meglio nelle osterie
fuori di mano, nelle capanne de’ contadini, sotto le
tettoie de’ campi; arriva il decimo giorno a Nizza; sta
nascosto un giorno nella casa di una sua zia, dove
rivede ed abbraccia sua madre; riprende nella notte
seguente, accompagnato da due amici, il cammino
verso il Varo; trovatolo ingrossato dalle pioggie, lo
traversa parte a guado, parte a nuoto; dice addio
a’ suoi compagni; tocca il suolo francese; è in salvo.
</p>

<h3>X.</h3>

<p>
Almeno lo crede; anzi è tanto lontano dal pensare
che la Francia di luglio respinga o mandi a confino
i profughi politici, che, date appena le spalle al fiume,
cammina diretto verso il posto dei doganieri di custodia
al passo, e si mette volontario nelle loro mani.
Mal glien’incolse, che i doganieri ubbidienti alla loro
consegna lo dichiarano in istato d’arresto, e se lo conducono
in mezzo di là a Grasse, e da Grasse a Draghignan,
ove aspetteranno, dicevano, nuovi ordini da Parigi.
</p>

<p>
Nè il prigioniero oppose resistenza di sorta. Soltanto
avvistosi che s’era un po’ troppo affrettato a
fidare nella ospitalità del governo di Luigi Filippo, ed
essendo in ogni caso troppo uccello di bosco per accomodarsi
in una gabbia qualsiasi, delibera in cuor
suo di ottenere colla destrezza quello che sarebbe vano
tentare colla forza; e come un uomo sicuro che o prima
o poi l’opportunità di schizzar dalle mani di quegli
inaspettati custodi non gli può fallire, si lascia tranquillamente
condurre. E non ebbe ad attendere molto.
Giunto infatti a Draghignan e condotto al primo piano
<span class="pagenum" id="Page_44">[44]</span>
di non so quale caserma, Garibaldi s’affaccia alla
finestra, coll’aria noncurante di uno che contempli
il paesaggio; s’assicura in un baleno che ogni dintorno
è deserto; misura d’un’occhiata la distanza
dal suolo (una miseria di quindici piedi, quanto basta,
a dir vero, per fiaccarsi il collo); e colto l’attimo in
cui i doganieri voltano l’occhio, spicca il salto, si
trova in un giardino, ne scavalca la muraglia, è in
un balzo nei campi; e prima che quei valenti guardiani
delle dogane francesi, non abbastanza acrobati
per seguitarlo per quella via aerea della finestra, abbiano
scossa la sorpresa, e poi presa la scala, girata la
casa e girato il giardino, egli è già una macchia confusa
tra le giravolte della montagna, e li saluta tanto.
</p>

<p>
La mira del nostro profugo è Marsiglia, e come aveva
fatto da Genova a Nizza, viaggiando la notte, guidandosi
colle stelle, tenendo la montagna, cansando i
grossi paesi, mangiando come poteva, dormendo dove
capitava, s’avvicina a grandi giornate alla mèta. Sennonchè,
più a rompergli la monotonia del viaggio che
a conturbarlo seriamente, ecco un’altra avventura.
</p>

<p>
Giunto non sa nemmeno lui in quale villaggio, entrato
per un po’ di cibo e di riposo in una locanduccia,
incoraggito dall’affabile accoglienza dell’oste e
dell’ostessa, commette l’imprudenza di raccontar loro
tutta la storia della sua fuga. L’oste, al contrario,
tutt’altro che rassicurato dall’aspetto di quel cliente
che aveva due polizie alle calcagna, passava i fiumi a
nuoto, aveva così in uggia le strade maestre, saltava
le finestre di quindici piedi e probabilmente saldava
allo stesso modo lo scotto delle osterie; l’oste, dico,
gli si volta con un viso tutto annuvolato, e gli annuncia,
con grande suo dispiacere, d’essere nella dura
necessità di arrestarlo.
</p>

<p>
<span class="pagenum" id="Page_45">[45]</span>
</p>

<p>
Arrestarlo? Un uomo solo arrestare un altro uomo,
che aveva il pugno, il garretto e il cuore di Giuseppe
Garibaldi? Non era cosa da pigliarsi sul serio. E la
prima risposta che egli fece alla bizzarra uscita fu
una solenne risata; poi sempre in tuono di motteggio
e colla maggior calma del mondo continuò: «Se proprio
vorrete arrestarmi, ci sarà sempre tempo. Lasciate
almeno che finisca questa buona cena, che sarei anche
capace di pagarvi il doppio;» e commentando coll’atto
la parola, fece saltellar nel taschino quei pochi che gli
erano rimasti, e continuò tranquillamente il suo pasto.
Fosse la calma risolutezza della risposta, fosse l’argomento
persuasivo di quel suono argentino, l’oste
non trovò replica; ma poichè egli continuava a guatar
di sottecchi il nostro viaggiatore, questi non si sentì
ancora del tutto rassicurato, e, senza parere, si tenne
in guardia.
</p>

<p>
Tanto più che da qualche minuto l’osteria si veniva
riempiendo dei soliti avventori del villaggio, i
quali, sebbene si andassero sparpagliando di qua e di
là per le tavole a bere, a giuocare, a pipare, senz’altra
cura apparente che di darsi buon tempo, non era però
tra i casi improbabili che al primo appello dell’oste,
amico e compaesano, si mutassero tutti in suoi alleati,
e si dichiarassero pronti a dargli man forte contro il
sospetto forestiero.
</p>

<p>
Conveniva dunque manovrare, e Garibaldi che andava
facendo in quella fuga le prime prove di quell’arte
dei piccoli stratagemmi che sarà un giorno tanta
parte della sua scienza e della sua fortuna militare,
ne trovò per la circostanza uno felicissimo.
</p>

<p>
Attorno ad una delle tavole una brigata di giovanotti,
più chiassona delle altre, cantava allegramente,
alternando le canzoni ed i cantori con grande sollazzo
<span class="pagenum" id="Page_46">[46]</span>
di tutta la compagnia. Ora che fa Garibaldi? S’alza
di scatto, va diritto alla tavola dei cantori, impugna
un bicchiere: «Ed ora, esclama, permettete una canzone
anche a me;» ed intuona il <i>Dieu des bonnes
gens</i>, la più popolare delle canzoni di Béranger. L’aria
gradita, la voce limpida, sonora, intuonatissima del
cantore, l’accento, il piglio, l’aspetto, tutto quell’assieme
di gagliardia fiorente, di franchezza marinaresca,
di eleganza popolare che doveva essere Garibaldi giovine,
fanno montar talmente il buon umore della gioiosa
brigata, sprigionano tra i vecchi avventori e il nuovo
compagnone tale una magnetica corrente di viva simpatia,
che questi ormai non solo potrebbe burlarsi delle
minaccie dell’oste, se mai erano fatte sul serio, ma
essere in grado di arrestare coll’aiuto di quei suoi
nuovi amiconi l’oste in persona e i gendarmi per
giunta, se tanto occorresse.
</p>

<h3>XI.</h3>

<p>
Passato quel rimanente di notte fra i bicchieri ed
il chiasso (avventura poco abituale, come si vedrà,
nella vita del Nostro), si rimette in cammino per Marsiglia;
il ventesimo giorno dacchè aveva dato le spalle
a Genova (25 febbraio) vi arriva; appena in città entra
per ristorarsi in un caffeuccio, prende in mano il primo
giornale che gli capita, <i>Le peuple souvrain de Marseille</i>,
e che cosa vi legge? La sentenza che lo condanna
a morte come «bandito di primo catalogo» e lo espone
alla pubblica vendetta; la sentenza che abbiamo pubblicata
nella prima pagina di questo libro.
</p>

<p>
Non dovette essere un’improvvisata piacevole! Garibaldi,
come vedemmo, notò con un tal quale accento
di compiacenza che fu quella la prima volta in cui
<span class="pagenum" id="Page_47">[47]</span>
lesse il suo nome sui giornali; e noi concediamo che
il sentirsi in un tratto divenuto uomo celebre e importante,
il vedersi onorato da una sentenza capitale,
l’occupare un posto in quel libro nero dei perseguitati,
che era pure il libro d’oro dei patriotti, dovesse
a primo tratto far correre una vampata d’orgoglio alla
fronte del giovine proscritto. Però si può essere Garibaldi
fin che si vuole, ma non si legge una sentenza
di morte, che anco ineseguita rizza tra la patria e la
terra d’esiglio una barriera insormontabile, e vi condanna
ad una vita lunga se non perpetua di patimenti,
di sacrificio e di guerra, senza una forte commozione,
senza pensare per lo meno molto seriamente
a’ casi suoi.
</p>

<p>
E Garibaldi mostrò di pensarci, cambiando issofatto
il suo nome, ormai troppo pericoloso, in quello di Giuseppe
Pane. Era così, oltre il suo, il terzo nome che
barattava in quell’anno: <i>Borel</i> per la Giovine Italia:
<i>Cleombroto</i> per la marina di Carlo Alberto: <i>Pane</i> per
Marsiglia e il Governo francese.
</p>

<p>
Bisognava però pensare a vivere; laonde, patito
un mese d’ozio forzato nella casa ospitale del suo
amico Giuseppe Paris, riuscì ad accaparrarsi un posto
di secondo sul brigantino <i>Unione</i>, capitano Bazan, che
doveva far vela per il Mar Nero. Intanto però, così per
non perder l’abitudine, salva, buttandosi all’acqua, un
giovanetto che annegava nel Porto, e sottrattosi alle
lagrime di gratitudine della madre del salvato, la quale
se vivesse continuerebbe ancora a ringraziare il marinaio
Pane, salpa indi a pochi giorni per Odessa.
</p>

<p>
Ma tornato di là sul finire del 1834, e già tocco
dai primi assalti di scontento della vita prosaica e monotona
del marinaio mercantile, gli frulla di assoldarsi
nella flottiglia di Hussein, bey di Tunisi, che era stato
<span class="pagenum" id="Page_48">[48]</span>
preso dal frugolo di riformare all’europea il suo esercitino
e la sua armatetta; poi uggito e fors’anche vergognato
da quella assisa d’ufficiale barbaresco, pianta
anche il Bey, e fa ritorno verso la metà del 1836 a Marsiglia.
Trovatala sotto il flagello del colèra, udito che
negli ospedali si cercavano volonterosi, e come dicevano
<i>benevoli</i> ad assistere gl’infermi, pare bella alla
sua fantasia di eroe filantropo anche quella parte;
passa quindici giorni e quindici notti al letto di quegli
ammalati, che uccidono il più delle volte i loro infermieri,
e scampato da quel pericolo, e calmata la moría,
si mette di nuovo alla cerca d’un imbarco; e la
fortuna lo favorisce, quella volta, oltre le sue speranze.
Scopre che un certo brick, il <i>Nautonier</i>,<a class="tag" id="tag30" href="#note30">[30]</a> capitano
Beauregard, allestisce per Rio Janeiro; la vaghezza
di vedere nuove terre lo seduce; l’Oceano non mai
solcato, ambito cimento de’ forti navigatori, lo attira;
dovunque volga lo sguardo non vede per tutta Italia
alcun segno di prossima riscossa; laonde, chiesto ed
ottenuto il comando in secondo di quel bastimento, dà
un lungo addio a quella vecchia Europa, che non aveva
più per lui nè promesse nè inganni, e fa vela per il
Nuovo Mondo.
</p>

<p>
E qui si chiude la sua prima giovinezza. L’America
diviene per dodici anni la sua seconda patria, la
culla della sua vita nuova, il terreno in cui tutte le
native energie del suo animo vigoreggiano e fruttificano;
la forma insomma in cui si gettano tutti i moltiformi
lineamenti della sua figura, fino allora sbozzati,
e si plasma definitivamente il carattere dell’uomo.
</p>

<p>
Là in quell’America meridionale, posta tra le Amazzoni
<span class="pagenum" id="Page_49">[49]</span>
e la Plata, al cospetto di quella possente e pittoresca
natura, lungo le oceaniche correnti dei fiumi
smisurati, traverso le deserte praterie dei <i>pampas</i>, in
mezzo alle nomadi scorribande dei <i>gauchos</i>, nella consuetudine
quotidiana d’un popolo diverso e variopinto,
miscuglio secolare di barbarie indiana, di fierezza spagnuola,
di ardimento portoghese, di superstizione cattolica,
impastato col sangue degli avventurieri, dei banditi
e degli eroi di tutto il mondo; là dove la guerra
è un trastullo, il getto della vita una voluttà, l’ospitalità
all’inoffensivo pellegrino un culto, ma l’odio
allo straniero dominatore una religione; là in quell’America,
dico, degli eroismi favolosi, delle fazioni
feroci, delle rivoluzioni subitanee, delle dittature sanguinarie,
dei governi d’un giorno, si svelò l’eroe, s’iniziò
il capitano, si educò, quale che egli sia, il politico;
e chi vorrà conoscere un giorno il Garibaldi vero, e
salire alle origini della sua celebrità e della sua fortuna
e spiegarsi nelle loro più riposte cagioni, così le
sue virtù come i suoi errori, e possedere insomma tutto
l’intimo segreto di codesta leggendaria esistenza, apparente
tuttora alla nostra civiltà come un enigma ed
un anacronismo, o deve seguirlo passo per passo, di
pensiero in pensiero, d’avventura in avventura di là
dall’Oceano, o rinunciare a comprenderlo.
</p>

<div class="chapter">
<p>
<span class="pagenum" id="Page_50">[50]</span>
</p>

<h2 id="cap2"><span class="smcap">Capitolo Secondo.</span>
<span class="smaller">DA RIO GRANDE DEL SUD A MONTEVIDEO.<br>
[1837-1841.]</span></h2>
</div>

<h3>I.</h3>

<p>
Sbarcato a Rio Janeiro, trovò subito una grande
fortuna; rara certamente per ogni uomo, inestimabile
per un esule: un amico. E quel che è più un amico
compatriota, parlante la medesima lingua, partecipe
ai medesimi sentimenti, innamorato del medesimo
amore per la patria lontana; della patria stessa ricordo
vivente.
</p>

<p>
Nella piccola colonia d’Italiani che aveva scelto
per asilo il Brasile, contava in quell’anno 1836 fra i
più stimati ed importanti Luigi Rossetti di Genova,
marino esso pure di professione, fuoruscito dalla patria
pei rovesci del 1831, uomo d’alti sensi, di non
comune intelletto e di fortissimo cuore.
</p>

<p>
«Io non l’avevo mai veduto (dice Garibaldi), ma
l’avrei distinto nella moltitudine. Incontratolo al Largo
do Passo, gli occhi nostri si trovarono e non sembrò
per la prima volta; ci sorridemmo scambievolmente,
e fummo fratelli per la vita, per la vita inseparabili.
Io ho descritto altrove tutto il valore di quella bell’anima.
Io morrò forse senza il contento di piantare
<span class="pagenum" id="Page_51">[51]</span>
una croce sulla terra americana, ove riposano le ossa
di quel generoso.<a class="tag" id="tag31" href="#note31">[31]</a>»
</p>

<p>
In attesa pertanto di suggellare con prove maggiori
il patto della loro amicizia, s’accordarono di
mettere in comune le loro braccia e di lavorare insieme.
</p>

<p>
Rossetti riuscì a combinare una piccola società di
navigazione che doveva fare periodicamente un traffico
di cabotaggio da Rio Janeiro a Cabo Frio, e Garibaldi
vi ebbe naturalmente la parte principale, prendendo
il comando di uno di quei bastimenti; e così
senza privazioni, ma anche senza fortune, campò tutto
quell’anno.
</p>

<p>
Peraltro quella vita non era più fatta per lui; quel
va e vieni monotono per le medesime acque, quella navigazione
obbligatoria e mestierante, priva di varietà
e d’emozioni, non si confaceva più alle aspirazioni
eroiche, allo spirito avventuriero, all’irrequietezza procellosa
d’un uomo che veniva a chiedere alla terra
d’esiglio meglio che un rifugio, una libera arena, in
cui cimentare le sue forze ed agguerrirle per le remote,
ma certe battaglie, a cui si sentiva chiamato; onde
pochi mesi eran corsi che già meditava di lasciarla.
</p>

<p>
«Di me ti dirò soltanto (scriveva il 27 dicembre
di quell’anno all’altro suo amico G. B. Cuneo, che
l’aveva preceduto a Buenos-Ayres) che la fortuna non
mi favorisce, e ciò che mi affligge si è l’idea di
non potere avanzare nulla per le cose nostre: sono
stanco, per Dio, di trascinare un’esistenza tanto inutile
per la nostra terra; di dover fare questo mestiere;
sta’ certo: <i>noi siamo destinati a cose maggiori</i>;
siamo fuori del nostro elemento.<a class="tag" id="tag32" href="#note32">[32]</a>»
</p>

<p>
E il suo elemento lo trovò ben presto.
</p>

<p>
<span class="pagenum" id="Page_52">[52]</span>
</p>

<h3>II.</h3>

<p>
Il Brasile comincia da qualche anno ad essere fra
di noi meglio conosciuto ed estimato: l’uso intelligente
e moderato ch’egli fa da quasi mezzo secolo di
una delle più liberali costituzioni del secolo; le riforme
introdotte dal suo dotto e benefico Imperatore
in ogni ramo della pubblica legislazione ed economia;
la emancipazione dei negri compíta senza i conflitti
sanguinosi che misero in forse la vita degli Stati Uniti
del Nord; le maggiori scoperte della civiltà applicate
con celerità, che misurata alla stregua degli ostacoli
opposti dalla vastità del suolo e dalla tenacia delle tradizioni
direste meravigliosa; la parte sempre più
operosa che esso prende al lavoro scientifico ed economico
dei due mondi; l’asilo infine più sicuro forse
e più produttivo d’ogni altra parte d’America che vi
trovano gli emigranti del vecchio continente, tutto ciò
costringe da qualche tempo l’Europa a volgere uno
sguardo più attento e più simpatico alla storia d’un
paese, che paga un sì largo tributo alla civiltà presente
e ne promette uno maggiore alla avvenire.
</p>

<p>
E quella storia, se i limiti di questo studio lo consentissero,
noi la narreremmo volontieri; non potendolo,
ne toccheremo di volo le somme vicende.
</p>

<p>
Nei primi mesi del 1500, il portoghese Pietro Alvarès
Cabral, mandato dal re Emanuele il Fortunato
a rifare sulle orme di Vasco di Gama la strada delle
Grandi Indie, sviato dalle correnti, sbattuto dalla tempesta
contro un capo di quel nuovo continente che
ancora si chiamava delle Indie occidentali, vi pianta
colla bandiera del suo Re una croce, e battezza la terra
incognita, per caso scoperta, col nome di Vera Cruz.
</p>

<p>
<span class="pagenum" id="Page_53">[53]</span>
</p>

<p>
Fu questo il primo punto occupato stabilmente da
Europei in quella immensa regione, che più tardi dal
rosso ardente d’una sua pianta prenderà il nome di
Brasile. È ben vero che pochi mesi prima anche lo
spagnuolo Pinzon n’aveva intraveduta più a settentrione
un’altra punta, onde il litigio insorto tra Spagna
e Portogallo per la primazia della scoperta e della
conquista; ma re Emanuele tagliò corto, inviando una
spedizione armata, di cui era parte il nostro Amerigo,
la quale, corsa ed occupata tutta quella parte di costa
che va da Pernambuco a Porto Allegre, l’assicurò definitivamente
al dominio portoghese.
</p>

<p>
Del felice possesso però il Portogallo non sentì
in prima tutto il valore; si accampò sulle marine,
abbandonò l’interno delle terre alle cento tribù indiane
che da secoli l’abitavano, e s’accontentò di farne
uno scarico de’ suoi galeotti e un asilo aperto ai corsari
ed ai contrabbandieri che fossero tentati di convenirvi.
Solo più tardi, seguendo l’esempio del leggendario
Caramuro, il primo a dedurre nella baia di
Todos los Santos una vera colonia, colonizza le terre,
dividendole in tante capitanerie ereditarie; assoggetta,
più ancora coll’opera della Compagnia di Gesù che
mediante le armi, le orde indigene e le risospinge sempre
più verso l’interno; concentra nelle mani di
Tomaso da Susa il governo generale di tutta la contrada,
e ne fonda a San Salvador la prima capitale,
intanto che una colonia d’Ugonotti francesi poneva la
prima pietra di quella che diverrà la sua capitale
moderna, Rio Janeiro.
</p>

<p>
Ma quando nel 1580 per la tragica scomparsa di
re Sebastiano e l’estinzione della sua casa, il Portogallo
andò inghiottito nella mondiale monarchia di
Filippo II, anche il Brasile seguì per sessant’anni la
<span class="pagenum" id="Page_54">[54]</span>
medesima sorte. Era però ben naturale che anche la
grande colonia sperimentasse le conseguenze degli odii
e delle rappresaglie che la demente politica di Filippo
II suscitava per tutto il mondo; non scoppiava
una guerra in Europa che il Brasile non ne sentisse
il contraccolpo. Il conflitto coll’Inghilterra gli rovescia
contro un nugolo di arditi corsari inglesi che ne devastano
le coste, mentre gli Olandesi, già potenti in
terra ed in mare, dopo aver spogliato Filippo III delle
più ricche gemme dell’Indie orientali, vanno ad assalire
Filippo IV ne’ suoi possedimenti brasiliani; e
in una guerra di dodici anni (1624-1636), malgrado
la eroica resistenza dei Portoghesi, gli strappano a
palmo a palmo tutta la costiera che va dalle rive del
San Francisco fino al Rio Grande del Nord. Così sulla
terra del Brasile si assidono due diverse signorie, che
si toccano e si urtano ad ogni passo, ed espongono quel
paese a nuovi e non lontani conflitti.
</p>

<h3>III.</h3>

<p>
La conquista olandese però non fu nociva al
Brasile.
</p>

<p>
Mentre la Spagna, smarrita dietro la chimera del
favoloso Eldorado, trascurava il massimo interesse
della fertilizzazione del suolo, e non scuopriva nuove
regioni che per depauperarle a beneficio de’ suoi avidi
governatori, e abbandonarne le tribù indigene alla
caccia selvaggia di quei feroci coloni di San Paolo,
che furono detti i <i>Mamelucchi d’Occidente</i>, il Governo
olandese, nella mano prudente e liberale di Maurizio
di Nassau, tentava cattivarsi l’amore e l’obbedienza
dei nativi coi beneficii d’un regime più umano e civile.
Invano! Tra il Brasile portoghese e la signoria
<span class="pagenum" id="Page_55">[55]</span>
olandese si frapponeva una barriera insormontabile:
la questione religiosa.
</p>

<p>
Infatti non appena il Portogallo, colla congiura che
portò sul trono la casa di Braganza, si sottrae alla
dominazione spagnuola e ricupera con ciò le sue antiche
colonie d’America, il conflitto tra le due razze
e le due religioni, che si contendevano il possesso del
Brasile, si riaccende più vivo che mai; ne dà il segnale
colla rivolta degli <i>Independents</i> la provincia di
Pernambuco (1645), e dopo una guerra ostinata di
nove anni gli Olandesi, battuti in terra ed in mare,
sono costretti a lasciare le coste americane (1654), e
il Brasile ritorna tutto quanto nel dominio de’ suoi
primi colonizzatori.
</p>

<p>
Per tutto quel secolo XVII le colonie brasiliane
continuano a popolarsi, ad espandersi, a prosperare;
ma fiere discordie, frutto naturale dell’antagonismo
tra i nuovi coloni e gli antichi, tra Portoghesi nativi
e i nuovi immigrati (<i>Paulistas e Forestieros</i>), tra i
Gesuiti aspiranti al governo temporale dello Stato,
come già tenevano quello spirituale delle coscienze, e il
popolo allarmato della loro invadente preponderanza,
ne indugiano e ne turbano la nascente floridezza.
</p>

<p>
Nel secolo veniente, al contrario, rinascono le
guerre straniere.
</p>

<p>
Luigi XIV, per vendicarsi del Portogallo che s’era
lasciato trascinare contro di lui nella guerra della
successione di Spagna, manda due flotte ad assalire
il Brasile, ed una di esse s’impadronisce di Rio Janeiro,
che soltanto a prezzo d’oro riscatta la libertà.
</p>

<p>
Pacificato colla Francia, ecco però la quistione degli
sbocchi della Plata, sulla sinistra della quale il Portogallo
aveva eretta per antemurale la colonia del Sacramento,
intricarlo in una vicenda di conflitti dannosi
<span class="pagenum" id="Page_56">[56]</span>
e di accordi poco utili colla Spagna e colle di
lei colonie finitime di Buenos-Ayres e della Banda
Orientale, seme di guerre future.
</p>

<p>
Ciò nonostante i progressi del Brasile non rallentarono.
</p>

<p>
La capitale, per consiglio del conte di Pombal,
grande ministro di piccolo re, è trasportata da San Salvadore
a Rio Janeiro (1759). Nuove capitanerie sono
istituite, tra cui quella di Rio Grande del Sud e di
Santa Caterina, che avremo a rivedere tra poco; l’ultima
delle tribù indiane che ancora resisteva all’Europeo
è domata; i maritaggi tra indigeni e Portoghesi
sono favoriti; i Gesuiti, principali istigatori delle discordie
tra la Spagna e il Portogallo, vengono finalmente
espulsi; il paese si va coprendo di scuole, di strade,
d’istituti di beneficenza e di educazione; l’introduzione
dell’indigo, della canape, del caffè, prepara all’agricoltura
la dovizia di nuovi prodotti; i commerci,
le industrie, la navigazione, prendono per tante cagioni
nuovo elaterio; ma disgraziatamente nel 1777 il
re Don Giuseppe muore, il suo favorito ministro cade,
e la Spagna ne approfitta per imporre al regno rivale
il disastroso trattato di Sant’Idelfonso, che spoglia il
Brasile del suo unico porto sulla Plata, e d’una parte
del territorio dell’Uruguay e del Rio Grande del Sud.
</p>

<h3>IV.</h3>

<p>
Frattanto erano maturati i due più grandi avvenimenti
del secolo XVIII: la guerra d’indipendenza degli
Stati Uniti dell’America del Nord e la rivoluzione
francese. Quella accendendo il desiderio e dimostrando
la probabilità dell’indipendenza, e questa sollevando
i popoli alla speranza della libertà, mettevano in fermento
<span class="pagenum" id="Page_57">[57]</span>
anche le colonie dell’America del Sud, e ne
preparavano la non lontana emancipazione.
</p>

<p>
Quanto al Brasile, lo spirito d’indipendenza vi si
era manifestato fino dal 1789 con sommosse e congiure
presto soffocate nel sangue; allorchè Napoleone
invadendo la penisola iberica precipitò la crisi. Nel 1808
il principe reggente di Portogallo, Don Giovanni, fuggendo
innanzi al Cesare francese, ripara nelle sue antiche
colonie; pianta la sede della monarchia a Rio
Janeiro; favorisce la nuova capitale di privilegi; apre
tutti i porti brasiliani alla navigazione, e finalmente
nel 1815 eleva il Brasile alla dignità di regno. Questo
fatto fu decisivo.
</p>

<p>
I Brasiliani non avevano ancora l’indipendenza,
ma ne possedevano il pegno più valido e il titolo più
legittimo, e nessuno avrebbe potuto ritoglier loro un
dono, che era un riconoscimento indiretto della loro
autonomia nazionale.
</p>

<p>
Il reggente, divenuto re Giovanni VI, tutto assorto
nel conquisto della Banda Orientale (1815-1819), non
lo comprese subito; ma quando nel 1821 egli fu richiamato
in patria da quella rivoluzione che aveva
tratto la sua principale ragione dai privilegi accordati
al Brasile, il dilemma gli si parò dinanzi inevitabile:
o abbandonare il Portogallo per conservare il Brasile,
o perdere questo per salvar quello. Il Re si decise
saggiamente pel vecchio regno; ma si vuole che, nel
partire, al figlio Don Pedro, rimasto reggente del nuovo,
pronosticasse la rivoluzione imminente delle provincie
brasiliane, e lo consigliasse a farsene capo, ed a guidarla
egli stesso per trarne profitto.
</p>

<p>
Provocato dalle esorbitanze della madre patria, in
sul principio del 1822 il movimento brasiliano scoppiò;
allora Don Pedro prima tentò combatterlo, poi lo
<span class="pagenum" id="Page_58">[58]</span>
subì, prendendo il titolo di <i>Difensore perpetuo del Brasile</i>;
indi convocò in assemblea costituente i notabili
del paese; finalmente, rompendo gli ultimi legami col
governo di suo padre, ripetuto sulle rive dell’Ispirangua
il grido nazionale di <i>Indipendencia o morte!</i>, il
12 ottobre dell’anno stesso fu proclamato Imperatore
costituzionale del Brasile. Ebbe però quasi tosto paura
dell’opera sua; e disciolta la Costituente pensò gettare
in offa al malcontento pubblico una Costituzione
di sua fattura, liberale, a vero dire, ma che essendo
stata preceduta da un atto di violenza e sottratta alla
discussione dei rappresentanti della nazione, anzichè
assicurare pace e stabilità al nuovo governo, lasciò un
lievito di rancori ed uno strascico di sommosse che fu
mestieri soffocare nel sangue o antivenire col terrore.
</p>

<p>
Che se a tutte queste cagioni di scontento s’aggiungano
il disegno più volte manifestato dall’Imperatore
di togliere la Costituzione; il conflitto rinascente
tra i nuovi Portoghesi costituenti il partito
della Corte, e i vecchi Brasiliani onde componevasi in
gran parte il partito liberale; l’indebolita influenza
dell’Imperatore per l’assunzione del suo nemico Don
Miguel alla corona di Portogallo; infine la guerra
disastrosa vanamente combattuta per la conservazione
della Banda Orientale e finita nel 1828 coll’indipendenza
di quella provincia, s’intenderà che il trono
di Don Pedro dovesse essere profondamente scrollato.
</p>

<p>
E invero, avendo il partito liberale reclamato il
cambiamento di Ministero, l’Imperatore sulle prime
lo concede; poi,
</p>

<div class="poem"><div class="stanza">
<p class="i01">Pentito sempre e non cangiato mai,</p>
</div></div>

<p>
si libera dei nuovi ministri per sciogliere l’assemblea.
Allora il popolo in armi si raduna il 7 aprile 1831
<span class="pagenum" id="Page_59">[59]</span>
nel campo di Sant’Anna, e, spalleggiato dallo stesso
esercito, costringe l’Imperatore ad abdicare a favore
di suo figlio minorenne, Don Pedro II, ed a partire per
l’Europa. La minorità del novello Imperatore richiese
una nuova Reggenza, e primo decreto di questa fu
l’aggiunta alla Costituzione di un <i>Atto addizionale</i>,
che garantiva al popolo le più ampie libertà; pure
nemmeno questo bastò a placare le provincie ed a
soddisfare i partiti. I quali d’ora innanzi da due che
erano divengono tre: il conservatore o reazionario,
dal nome del celebre colonizzatore, detto <i>Caramuro</i>,
che aspirava di tornare alla Costituzione di Don Pedro
I e a rafforzare il potere centrale dello Stato; il
<i>moderato liberale</i>, che voleva lo sviluppo progressivo
della Costituzione novella; il <i>repubblicano</i>, che sognava
una federazione sul modello degli Stati Uniti del Nord,
e più veramente combatteva per una risurrezione delle
autonomie locali. Ma tutto ciò complicato da quell’intreccio
di passioni e di cupidigie personali, di gelosie
di razze e di provincie, di utopie moderne e di superstizioni
antiche, che sono il naturale portato d’ogni
popolo nuovo od immaturo alla libertà, che lo erano
tanto più di quello che, non ancora intieramente redento
dalla prisca barbarie, si trovava quasi all’improvviso
sbalzato ai primi onori della civiltà.
</p>

<h3>V.</h3>

<p>
Ora tra le provincie che non furono paghe nemmeno
dell’<i>Atto addizionale</i> di Don Pedro II, e levarono
prime il vessillo della rivolta, fu quella di Rio
Grande del Sud. E non senza qualche ragione. Tra
le ultime ad entrare nella famiglia delle colonie brasiliane,
ultima perciò a spogliarsi delle sue tradizioni
<span class="pagenum" id="Page_60">[60]</span>
di selvatichezza e d’indipendenza, perduta quasi nell’estremità
meridionale dell’impero, quindi meno prossima
all’influenza della capitale ed alla vigilanza del
governo; confinante con quella capitaneria di San Paolo
che dava al Brasile i suoi più intraprendenti <i>Mamelucchi</i>;
ricca di pascoli e di mandrie; abitata da un
popolo educato dall’infanzia a correre sulla groppa
dei nativi cavalli le vaste pianure, e superbo di fornire
agli eserciti brasiliani una delle cavallerie più
famose del Nuovo Mondo; gittata come una marea contro
le invasioni spagnuole da un lato e le incursioni
gesuitiche dall’altro, quindi obbligata all’esercizio
d’una guerra perpetua, si comprende di leggeri come
la provincia di Rio Grande potesse apprestare un terreno
più d’ogni altro propizio ad un partito autonomo
e repubblicano, ed essere atta a difenderne le
ragioni coll’armi in pugno.
</p>

<p>
A dare poi il tracollo alla bilancia toccò ai Riograndesi
la pessima amministrazione del presidente
imperiale Giuseppe Aranjo Ribeira, sicchè il 20 settembre
1836 il popolo di Porto Allegre, capitale della
provincia, si getta in armi contro il governatore che
si salva a stento colla fuga, e ben presto secondato
dalle altre comarche (<i>Comarcas</i>) di Rio Grande grida
la Repubblica, e ne proclama presidente Bento Gonçales
de Silva.
</p>

<h3>VI.</h3>

<p>
Ora segretario di questo era quel Livio Zambeccari
di Bologna, figlio dell’infelice areonauta, patriotta
ardentissimo, il quale fuoruscito d’Italia nel 1823, riparato
prima in Ispagna, poi di là nel 1825 emigrato
alla Plata, prese le armi per l’indipendenza di Montevideo
<span class="pagenum" id="Page_61">[61]</span>
contro il Brasile, combattè più tardi colle bande
del Lavalle la tirannia di Rosas e passò finalmente
nel 1831 a Rio Grande, dove era divenuto uno dei più
caldi banditori delle idee repubblicane e dei più energici
attori della rivoluzione del 1836. La vittoria degl’insorti
però fu breve; non andò guari infatti che
il Governo imperiale di Rio Janeiro, rotto nei campi
di Fanfa il piccolo esercito riograndese, potè mettere
le mani sul presidente della neonata repubblichetta
e sul suo segretario, e tradurli prigionieri nel forte di
Santa Cruz presso Rio Janeiro.
</p>

<p>
Gli è allora che il patriotta bolognese e l’esule
nizzardo s’incontrano per la prima volta, e che il
primo serve di mediatore, forse inconsapevole, alla
fortuna del secondo.
</p>

<p>
Come avvenisse, se pensatamente o per caso, se
pubblicamente o di nascosto, il fatto è che Garibaldi
e Rossetti visitano nel suo forte il Zambeccari, e questi
propone loro di fare la guerra di corsa contro il
Brasile. La proposta del segretario della Repubblica
dava troppo nel genio ai due amici, perchè pensassero
a rifiutarla. Tutt’altri avrebbe potuto restare indifferente
a quella rivolta d’una piccola provincia contro
un colossale impero, mossa da interessi ignoti e
da ragioni ambigue, ribelle in nome d’una fantastica
repubblica ad un governo benemerito dell’indipendenza
e della libertà del suo paese; tutt’altri, fuorchè
Garibaldi e Rossetti.
</p>

<p>
Alle loro menti affratellate dal medesimo nobile
ardore, l’insurrezione riograndese rappresentava la riscossa
del debole contro il forte, dell’oppresso contro
l’oppressore, della libertà contro il dispotismo; adombrava
quasi in simbolo la lotta che l’Italia doveva
combattere un giorno per la medesima causa. Oltredichè,
<span class="pagenum" id="Page_62">[62]</span>
quante attrattive in quella insurrezione! Essa
schiudeva un campo più adatto e più gradito alla
loro operosità, rispondeva alle loro più segrete vocazioni
di soldati e di marinai, occupava il loro braccio
e soddisfaceva al tempo stesso il loro cuore.
</p>

<p>
Accettarono quindi; e presentati dallo Zambeccari
al presidente Gonçales, e ottenuto da lui le <i>lettere di
corsa</i> e aiuti di armi e di denari per eseguirla, armano
in guerra il <i>Mazzini</i>, una delle barche colle
quali facevano il cabotaggio e prendono il mare.
</p>

<h3>VII.</h3>

<p>
Ed ecco Garibaldi corsaro!
</p>

<p>
«Con sedici uomini (egli esclama<a class="tag" id="tag33" href="#note33">[33]</a>) ed una fragile
<i>garapera</i><a class="tag" id="tag34" href="#note34">[34]</a> io portavo la guerra ad un impero, e piantava
al mio albero di maestra la bandiera di una
libera repubblica.»
</p>

<p>
Uscito dal porto, governa verso mezzogiorno; filati
pochi nodi, avvista all’altezza dell’Isola Grande una
goletta brasiliana che se ne viene inconscia e tranquilla
verso di lui: l’abborda, le intima la resa e
senza battaglia nè sforzo veruno se ne impadronisce;
e visto che la nave predata si prestava alla corsa
assai meglio della sua sconquassata <i>garapera</i>, cola a
fondo questa e trasborda con tutto il suo equipaggio
su quella.
</p>

<p>
Ma dice Garibaldi: «I miei compagni non erano
tutti Rossetti;» val quanto dire tutti fiori di gentilezza
e d’onestà, sicchè quando la banda pose il piede
.
<span class="pagenum" id="Page_63">[63]</span>
sulla <i>Luisa</i>, tale era il nome della goletta, e gli assaliti
videro da vicino i ceffi sinistri degli assalitori,
da non so quali teatrali abbigliamenti resi ancora più
spaventevoli, furono così certi d’essere caduti nelle
mani di veri ladroni, che un di loro, un Brasiliano
mercante di gioie, credendo ormai venuta la sua ultima
ora, trasse da una sua cassetta tre diamanti, e li offerse,
tremante, al feroce capo della masnada in riscatto
della sua vita. Ma quale sorpresa! Il «feroce
capo» non solo rifiuta il dono del gioielliere assicurandolo
che la sua vita non corre alcun pericolo; non
solo intima ai suoi compagni di rispettare la vita e
la roba delle persone, ritenendo il solo carico di caffè,
stimato, secondo tutte le norme della guerra marittima,
di buona presa; ma corse altre poche miglia,
giunto presso l’isola Santa Caterina dà la libertà ai
negri componenti la ciurma della goletta, che consentono
poi a seguirlo come marinai; piglia tutti gli
altri passeggieri e le cose loro; li fornisce di viveri;
li cala nella lancia della <i>Luisa</i> e li manda liberi a
terra regalandoli della lancia per giunta.
</p>

<p>
Garibaldi rammenta con altiera compiacenza le
particolarità di quella sua prima impresa, e n’ha ben
d’onde. Egli vuole far ben capire ai lettori della sua
vita che era un corsaro, non un pirata; che la sua era
una guerra, non un brigantaggio: guerra rivoluzionaria
finchè si voglia, ma autenticata dalle patenti di un
governo creduto legittimo; intrapresa per una causa
stimata buona: combattuta con tutte le armi lecite dell’umanità
e della cavalleria. Ed ha ragione; e chi non
vedesse nel corsaro del Rio Grande che un capobanda
di Barbareschi o d’Uscocchi, o per benigna concessione,
uno di quegli avventurieri del mare mezzo cavalieri
erranti e mezzo masnadieri, di cui rimasero
<span class="pagenum" id="Page_64">[64]</span>
fantastici tipi i <i>Pirati</i> di Walter Scott e i <i>Corsari</i> di
Byron, commetterebbe ingiustizia verso lui e verso la
storia. Il paladino eroico e disinteressato della libertà
dei popoli non si smentirà nè sulla terra nè sui mari.
</p>

<p>
Egli apparteneva alla grande famiglia dei Pizzarro,
dei Guglielmi Lamarck, dei Jean Barth, dei Duguay
Trouin, dei Dundas, e se una differenza esiste tra i
più famosi corsari della storia e lui, è tutta a vantaggio
suo. Molti in eroismo lo uguagliarono; taluno
per grandiosità di fortune e vastità di conquiste lo
superò; ma per temperanza nelle pugne, per umanità
nella vittoria, per altiero disprezzo de’ lucri e degli
onori, per virtù infine di disinteresse e di sacrificio
egli vinse tutti e non somiglia che a sè solo.
</p>

<p>
Continuato pertanto il suo viaggio verso il sud,
tocca felicemente le coste dell’Uruguay; getta l’áncora
nel porto di Maldonado a poche miglia da Montevideo,
e accoltovi amichevolmente dalle popolazioni,
per la memoria della recente guerra d’indipendenza
avverse al nuovo Impero brasiliano, manda innanzi il
Rossetti a Montevideo per convertirvi in denaro il predato
caffè e lo raggiunge di lì a poco egli stesso.
</p>

<p>
Se non che il generale Oribe, presidente a quei
giorni della Repubblica orientale, premuroso di non
disgustare il potente Stato vicino, spicca l’ordine d’arrestare
l’incomodo corsaro e il suo legno; sicchè a
Garibaldi non resta che salpare in tutta fretta e prendere
il largo.
</p>

<h3>VIII.</h3>

<p>
Non vuol però lasciare le coste dell’Uruguay, e la
notte stessa, messa la prua sul Rio della Plata, lo risale
dirigendosi alla Punta di Gesù, poche miglia al
<span class="pagenum" id="Page_65">[65]</span>
di sopra di Montevideo. Ma quale non fu la sua sorpresa
nel trovarsi di lì a poche ore in mezzo ai frangenti
del Las Pedras, attorniato da scogli che gli precludono
da ogni parte il cammino e minacciano ad
ogni moto della nave di sfracellarla e sommergerla.
</p>

<p>
Che cosa era accaduto? La più naturale cosa del
mondo, non infrequente ai navigatori. Garibaldi, nel sospetto
di dover presto combattere, aveva fatto portar
sopra coperta le armi; i marinai, a sua insaputa, le
avevan gettate spensieratamente presso l’abitacolo;
per la vicinanza d’una massa sì grande di ferro l’ago
aveva deviato e il pilota, non avendo nel buio pesto di
quella notte altra guida che la bussola, vi si era sviato
dietro. Intanto però il pericolo era urgente e molti
de’ marinai, perduta la testa, piangevano. Non la perdette
Garibaldi. Lanciatosi alla verga di trinchetto,
traccia la rotta egli stesso al timoniere, scivola tramezzo
a scogli da inorridire, e quando Dio volle tocca
Jesus-Maria.
</p>

<p>
Ma colà nuovo incidente. Il bastimento era in salvo,
ma i viveri mancavano; il pericolo del naufragio era
cansato, sorgeva la minaccia della fame. Anche qui apparve
la mente sempre ricca d’arditi espedienti del
nostro corsaro. Bordeggiando lungo la costa in cerca
di qualche abituro, egli scopre, a quattro miglia dentro
terra, una fattoria; non può nè approdare a cagione
dei venti <i>pamperi</i> (soffianti dalla Pampa) che lo battono
di traverso, nè staccare alcuna barca, poichè la
lancia della <i>Luisa</i>, come è noto, l’aveva ceduta ai suoi
primi padroni. Conviene dunque immaginare un ripiego
ed eccolo. Ormeggia a due áncore il bastimento;
improvvisa, con una tavola legata sopra due botti e
una pertica piantata nel centro, una specie di zattera;
vi balza sopra accompagnato da un solo marinaio (che
<span class="pagenum" id="Page_66">[66]</span>
si nomina, vedi il caso, senza alcun vincolo di parentela,
col nome di suo fratello, Maurizio Garibaldi), e
rotolando più che navigando fra i marosi; mulinato
dalle correnti e allagato a ogni tratto dalla raffica; facendo
miracoli d’equilibrio sulla zattera, e la zattera
prodigi di nautica sulle acque, riesce ad afferrare la
sponda, e di là, affidata la zattera al compagno, s’incammina
verso la fattoria.
</p>

<p>
Fu allora che vide per la prima volta, sebbene possa
dirsi in iscorcio, la Pampa. Il quadro però che egli
ne fa è un po’ di fantasia, e più che una pittura esatta
del tratto di paese che aveva davanti, si potrebbe dire
un compendio poetico dei ricordi e delle sensazioni che
l’aspetto della contrada, in cui era vissuto per dodici
anni, aveva lasciato nell’animo suo.
</p>

<p>
Egli scrive: «Lo spettacolo che si offrì alla mia
vista per la prima volta, è veramente degno di menzione.
Gl’immensi ed ondulati campi orientali<a class="tag" id="tag35" href="#note35">[35]</a> presentano
una natura affatto nuova ad un Europeo, e massime
ad un Italiano assuefatto e cresciuto ove palmo
di terra non si presenta vuoto di case, o di altra opera
qualunque di mano d’uomo. Là nulla di questo! Il
Creolo conserva la superficie di quel suolo come gliela
lasciarono gl’indigeni dallo Spagnuolo distrutti. I campi
sono coperti di fieno, e non variano che nelle valli e
sulle sponde dell’Arroyo,<a class="tag" id="tag36" href="#note36">[36]</a> ove s’innalzano, più o meno
alti, bellissimi boschi. Il cavallo, il bue, il venado,<a class="tag" id="tag37" href="#note37">[37]</a> lo
struzzo sono gli abitatori di quella terra. L’uomo,
rarissimo, vero centauro, la passeggia soltanto per annunziare
un padrone agl’innumerevoli e selvaggi suoi
<span class="pagenum" id="Page_67">[67]</span>
servi. Non di rado il bellicoso stallone e l’indomito
toro si avventano sul suo passaggio, disprezzandone
l’alterigia con vigorosi e non equivoci segni d’indipendenza.
Io ho veduto sulla misera terra ove nacqui
un Tedesco solcante e calpestante le moltitudini; e i
servi aprivano un varco ed abbassavano lo sguardo
per paura di compromettersi.
</p>

<p>
»Dio mio, sin a quando permetterai tanto vilipendio
della tua creatura! Quanto bello è lo stallone de’ campi
orientali! Le sue labbra non sentiranno giammai il
freddo ribrezzo del freno, e la lucida sua schiena, battuta
da bellissima criniera, non sarà mai calcata dal
fetido sedere dell’uomo!... Il superbo, raccogliendo le
sparse giumente e fuggendo la persecuzione dell’uomo,
avanza la velocità del vento. Vero sultano del deserto
si sceglie la più vaga delle sue odalische senza il servile
ministero della più vile e schifosa delle creature,
l’eunuco! Come esprimere le emozioni del corsaro di
venticinque anni in mezzo a quella fiera natura, vista
per la prima volta.»
</p>

<p>
Non c’è pagina forse in tutto il voluminoso archivio
degli scritti di Garibaldi, in cui egli abbia confessato
l’intimo suo pensiero più di questa. L’uomo
allo stato di natura, libero, indomito come il toro selvaggio,
incontaminato dal freno e dalla sella come lo
stallone della Pampa, signore de’ suoi pascoli, sultano
delle sue donne, re pel solo diritto della forza e della
bellezza della sua torma, ecco, scrutato in fondo, l’ideale
umano verso cui Garibaldi, senza forse confessarlo a
sè stesso, si sentiva trasportato ed a cui conformerà
tanti atti e costumi della sua vita.
</p>

<p>
<span class="pagenum" id="Page_68">[68]</span>
</p>

<h3>IX.</h3>

<p>
Arrivato all’<i>estancia</i>, invece del fattore (<i>Capataz</i>),
trova una donna; una bella donna, a quanto pare, e
per di più poetessa. S’immagini la meraviglia del nostro
corsaro nello scoprire là, in mezzo al deserto, una
donna che parlava l’italiano, che sapeva a memoria
squarci di Petrarca, di Dante, di Tasso, che faceva
dei versi essa stessa. L’incendio fu subitaneo: ella gli
leggeva i suoi versi, egli li ammirava; ella sfoggiava
la sua perizia nell’italiano, egli metteva in mostra
tutto il po’ di spagnuolo che possedeva; ella gli donava
un volume delle poesie di Quintana, egli forse.... ma il
marito arrivò, ed era tempo.
</p>

<p>
Nè l’aneddoto mi sarebbe parso meritevole di memoria,
se non fosse un primo indizio del grande potere
che la donna esercitò sull’appassionata fantasia
dell’eroe nizzardo. La storia aneddotica degli amori
di Garibaldi non la conosciamo, nè la vogliamo conoscere.
Lasciamo a cui piace il raccontarla; ma il
concetto ch’egli ebbe della donna e dell’amore, la storia
ideale del suo cuore amante, è lineamento essenziale
del suo carattere, e prima o poi ci sarà mestieri
consacrarle un capitolo di questo libro.
</p>

<p>
Allora, stretto in poche parole il contratto, il <i>Capataz</i>
gli dà bell’e squartato e spellato il bove, di cui
aveva bisogno; Garibaldi ne sciorina a guisa di tenda
sul palo della sua zattera i quarti, e si avventura nel
fiume.
</p>

<p>
Ma naturalmente il ritorno sarà ancora più periglioso
dell’andata. Al flagello dei marosi s’unisce ora
l’avversità della corrente, e a un certo punto essa è
tanto furiosa, che porta la fragile tavola a deriva e
<span class="pagenum" id="Page_69">[69]</span>
minaccia travolgerla. Fortunatamente però la goletta
mossagli incontro riesce a gettargli una cima, e il nostro
corsaro giunge alla fine a riafferrare il suo bordo
fra le grida di giubilo e i battimani de’ suoi affamati
compagni, forse più ansiosi, dirà egli, con insolita
ironia, della sorte del bove che di quella del loro capitano.
</p>

<p>
«Sazio del cibo il natural talento,» passata la
notte alla Sonda, circa sei miglia a mezzodì della
punta di Jesus-Maria, i guardieri della Luisa segnalano
in sul far del giorno due barche verso Montevideo.
In sulle prime Garibaldi le crede amiche e non
ci bada; poi avvedutosi che non portavano bandiera
rossa, segno convenuto fra i rivoluzionari, entra in
qualche sospetto, e ad ogni buon conto comanda di
mettere alla vela e di far portare le armi in coperta.
</p>

<p>
E la precauzione fu provvida. La maggiore delle
due barche veniva innanzi coll’andatura quieta e grave
d’un bastimento mercantile; quando, giunta a pochi
passi dalla <i>Luisa</i>, getta, per così dire, la maschera;
una voce squillante s’innalza dal suo bordo che intima
al legno corsaro la resa, mentre il ponte si
copre, come per incanto, di uomini armati, che senza
aspettar risposta commentano l’intimazione della voce
con una salva di moschetteria. La cosa era ormai palese.
Il governo della Repubblica Orientale aveva comandato
di perseguitare i corsari, e le due barche
misteriose erano due lancioni della Repubblica mandati
ad eseguire l’ordine. Non c’era dunque che una
risposta. «All’armi,» grida Garibaldi; e mentre spara
egli stesso il primo colpo di fucile, ordina di <i>bracciare
in vela da prua</i> col manifesto disegno di scivolare,
bordeggiando, fra i due lancioni. Allora un combattimento
accanito s’impegna fra i due legni, il primo,
<span class="pagenum" id="Page_70">[70]</span>
veramente il primo, ed è deplorevole che ne manchi
la data, in cui si provò Garibaldi. I negri e i marinai
stranieri, zavorra dell’equipaggio, si rimpiattano nella
stiva, ma i sette italiani che aveva a bordo, Fiorentino,
Luigi Carniglia, Pasquale Lodola, Giovanni Lamberti,
Maurizio Garibaldi e due Maltesi, fanno, dietro
al suo esempio, prove di disperato valore. A un certo
punto uno de’ lancioni, fidente nella superiorità del numero,
tenta un arrembaggio; e già alcuni de’ suoi più
arditi sono montati sulle impavesate di destra della
brava goletta, ma invano; pochi colpi di moschetto e
di sciabola li rovesciano e li fanno saltare in mare.
Intanto però Garibaldi s’era accorto che la goletta
non aveva risposto alla manovra da lui ordinata, e voltatosi
per ripetere l’ordine al timoniere, vede il timone
abbandonato e a pochi passi il bravo Fiorentino, stato
fin’allora al governo, steso morto da una palla nel
petto. Garibaldi indovina l’accaduto e si slancia egli
stesso al timone; ma ne ha appena afferrata la barra,
che un’altra palla gli traversa il collo, e lo stramazza,
fuor di sensi, sul ponte. Per la <i>Luisa</i> poteva essere
quella l’ultima ora, se i cinque Italiani superstiti, guidati
dall’intrepido Carniglia, un genovese gigantesco,
non avesser continuato a combattere e tenere in rispetto
i nemici; onde i lancioni assalitori, disperati
oramai di poter vincere una sì ostinata resistenza, virarono
di bordo e la goletta corsara fu salva.
</p>

<p>
Lo era il suo capitano? La ferita è gravissima: il
ferito aveva ricuperati i sensi, ma era incapace di
ogni movimento. Il fido Carniglia, il primo a corrergli
accanto per soccorrerlo, l’ultimo a staccarsene, gli
chiese dove si dovesse dirigere la prua, essendo manifesto
ormai che le rive della Repubblica erano
tutte ugualmente malfide; e Garibaldi, fissati i moribondi
<span class="pagenum" id="Page_71">[71]</span>
occhi sopra una carta, additò Santa-Fè nel Parana,
nello Stato di Entre-Rios, provincia dell’Argentina.
E la nave, favorita da un vento fresco di levante,
descrisse il rombo tracciato dal capitano. Prima cura
però dell’equipaggio della <i>Luisa</i> fu di dare sepoltura
alla salma dell’infelice compagno. Ma quale triste sepoltura
le acque d’un fiume! Oh non era quella la
tomba che Garibaldi desiderava! La morte non lo spaventava;
ma se non gli era concesso morire in un
angolo di terra della sua diletta Italia, che il suo corpo
non sia pasto ai pescicani, che almeno «un sasso
(diceva al fedele Carniglia) distingua le mie, dalle infinite
ossa, che per terra e per mar semina morte.<a class="tag" id="tag38" href="#note38">[38]</a>»
</p>

<h3>X.</h3>

<p>
In una vita seminata d’avventure straordinarie
tralasceremo le comuni.
</p>

<p>
Raccolto all’imboccatura dell’Ibiqui (affluente del
Parana) da un bastimento brasiliano,<a class="tag" id="tag39" href="#note39">[39]</a> viene sbarcato
a Gualeguaj, capoluogo d’un distretto dell’Entre-Rios:
accolto benignamente dal governatore della provincia,
Don Pedro Echague, che troveremo un giorno fra i partigiani
di Rosas. Ivi un bravo chirurgo, il dottor Rammon,
gli estrae la palla; un altro dottore, Giacinto Andreus,
gli offre in casa sua un’ospitalità quasi fraterna;
il Governo stesso gli somministra per il suo sostentamento
un <i>duro</i> al giorno (fr. 5), ricchezza in quei paesi,
ponendogli unica condizione di non allontanarsi da
<span class="pagenum" id="Page_72">[72]</span>
Gualeguaj e di restar prigioniero sulla parola fino a
che il dittatore di Buenos-Ayres (Rosas) abbia deciso
della sua sorte.
</p>

<p>
In sulle prime Garibaldi, sostenuto dalla speranza
d’un pronto mutamento di sorte, sopportò rassegnato,
se non contento, la non dura cattività, tentando ingannare
le lunghe ore del forzato riposo ora colla lettura
di libri che l’ospite gli prestava; ora col versare
in copiose lettere agli amici gl’intimi pensieri del suo
cuore;<a class="tag" id="tag40" href="#note40">[40]</a> ora finalmente coll’inviare alla patria lontana,
creduta più ignava che infelice, canti d’amore indignato,
in cui senti tutte le passioni dell’uomo e del patriotta
gorgogliare in mezzo agl’ingenui falli del ritmo
ed all’insospettata scorrettezza della parola, simile
a flutto di lava che sgorghi tra le scorie ed il fango.
</p>

<p>
È dei giorni di Gualeguaj quella, non sapremmo
dire se ode o ruggito di selvaggio ferito, le cui strofe
abbiamo udito noi stessi tornare più volte sulle sue
labbra, e che riportiamo qui per intero, non tanto
<span class="pagenum" id="Page_73">[73]</span>
come saggio delle facoltà poetiche del nostro eroe
(quistione che vorrà essere esaminata a parte), quanto
come testimonio dei sentimenti che ribollivano allora
nell’anima sua e della forma con cui ne erompevano:
</p>

<div class="poem"><div class="stanza">
<p class="i02">  Non fra pomposi ed aurei</p>
<p class="i01">Vaghi giardin simmetrici,</p>
<p class="i01">Non sotto immensi aerei</p>
<p class="i01">Archi e portenti artefici,</p>
<p class="i01">Ma tra l’ombrose selve</p>
<p class="i01">Piacesi il mio pensier.</p>
<p class="i02">  Non quando il Ciel sereno</p>
<p class="i01">E dei Zeffiri il lambito</p>
<p class="i01">All’ente fausto in seno</p>
<p class="i01">Diffondan dolce palpito,</p>
<p class="i01">Ma quando rugge il nembo</p>
<p class="i01">E scuote l’orbe intier.</p>
<p class="i02">  Non quando Teti argentei</p>
<p class="i01">I flutti suoi mi estolle;</p>
<p class="i01">Non quando ardenti agl’ignei</p>
<p class="i01">Monti il bitume bolle,</p>
<p class="i01">Ma tempestuose l’onde,</p>
<p class="i01">Sconquassato il crater.</p>
<p class="i02">  E che m’importa il gaudio</p>
<p class="i01">E de’ popoli la pace?</p>
<p class="i01">Che m’importa del Sabaudio</p>
<p class="i01">Il prosperar mendace,</p>
<p class="i01">E del Samnita immemore</p>
<p class="i01">Il codardo giacer?</p>
<p class="i02">  Che m’importa d’Italia</p>
<p class="i01">I lirici concenti,</p>
<p class="i01">Se di Germania e Gallia</p>
<p class="i01">I bellici istrumenti</p>
<p class="i01">Nel sen di quell’imbelle</p>
<p class="i01">L’onta fan rimbombar?</p>
<p class="i02">  Io la vorrei deserta,</p>
<p class="i01">I suoi palagi infranti;</p>
<p class="i01">Ed io, dell’Alpi allerta,</p>
<p class="i01">Le sue città fumanti</p>
<p class="i01">Scorger, e con sardonico</p>
<p class="i01">Sorriso contemplar.</p>
<p class="i01"><span class="pagenum" id="Page_74">[74]</span></p>
<p class="i02">  Pria di vederla trepida</p>
<p class="i01">Sotto il baston d’un Vandalo.</p>
<p class="i01">Già prostituta e squalida</p>
<p class="i01">Delle nazioni scandalo,</p>
<p class="i01">Il suo destin cospicuo</p>
<p class="i01">Stolida rinnegar.</p>
</div></div>

<p>
Però che un uomo come Garibaldi potesse reggere a
lungo a quella vita che non era nè la libertà nè la
servitù, nessuno vorrà pensarlo. Oltredichè avendogli
taluno susurrato, forse per vile agguato, che la sua
evasione sarebbe stata non interamente sgradita al Governo
argentino, a cui probabilmente non spiaceva di
liberarsi da un’incomoda e costosa custodia, egli, facilmente
credulo a ciò che più desiderava, si stimò
come prosciolto dalla data parola, e si decise a fuggire.
Colta infatti una sera d’uragano, esce non visto
da Gualeguaj, raggiunge a passi di lupo l’<i>estancia</i>
più vicina, vi trova una guida e un cavallo e si dirige
a gran galoppo verso il Parana colla speranza di
poterlo tragittare. Ma, tradito dalla guida, sorpreso
da una pattuglia di cavalleria, toltagli ogni possibilità
così di fuga come di difesa, è ripreso, e colle mani legate
alle reni e i piedi cinghiati alla sella viene ricondotto
a Gualeguaj e tradotto davanti al governatore
della città.
</p>

<p>
Era costui un cotal Millan, il quale, non sospettando
certamente che stampa d’uomo gli stesse
dinanzi, gl’intimò senz’altro di palesare i suoi complici.
Garibaldi, naturalmente, rispose con uno sdegnoso
rifiuto; allora il degno magistrato di Rosas,
traendo sicuramente coraggio dalle ritorte che rendevano
impotente il prigioniero, brandì una sua frusta
e si diede a flagellarlo furiosamente. Non ottenne per
questo una parola di più; sicchè, vedute oramai riuscir
vane così le minaccie come le percosse, comandò,
<span class="pagenum" id="Page_75">[75]</span>
procedura non insolita in quella Repubblica, che fosse
inflitta al testardo Italiano la tortura.
</p>

<p>
Lo presero quindi, gli girarono attorno ai polsi
sempre legati al dorso un’altra fune, lo sospesero con
questa ad una trave, e ve lo lasciarono due ore.
</p>

<p>
«Il mio corpo (urla ancora più che non scriva Garibaldi)
ardeva come una fornace, e lo stomaco mio
disseccava l’acqua che io trangugiavo continuamente
come una rovente lamina.... Tali patimenti non si
ponno esprimere! Quando mi sciolsero, io più non mi
lamentavo.... ero diventato un cadavere, e così mi incepparono.
Io avevo traversato cinquantaquattro miglia
di paese paludoso, legato mani e piedi. Le zanzare,
moltissime in quella stagione, avevano fatto strage di
me. Avevo sofferto molto. Ora mi trovavo in ceppi allato
d’un assassino. Andreus, il mio benefattore, era
imprigionato. Gli abitanti tutti del paese erano atterriti,
e senza l’anima generosa d’una donna io sarei
morto. La signora Alleman, angelo virtuoso di bontà,
calpestò ogni timore e venne in soccorso del torturato.
Io non mancai di nulla nella prigione, grazie alla benefattrice
mia.<a class="tag" id="tag41" href="#note41">[41]</a>»
</p>

<p>
Finalmente, stanco di martoriarlo invano, dopo
averlo ridotto presso all’agonia, e temendo forse di
dover rispondere della sua vita, il bestiale Millan fa
tradurre il prigioniero da Gualeguaj alla Bajada, capitale
dell’Entre-Rios, dove, tenuto altri due mesi in
custodia, viene alla fine dal mite Echague liberato.
</p>

<p>
<span class="pagenum" id="Page_76">[76]</span>
</p>

<p>
Che a Garibaldi dovesse tardare di togliersi a
quella terra in cui anco l’ospitalità era pericolosa,
s’intende da sè; però imbarcatosi sopra un brigantino
italiano, capitano Ventura, scende con esso fino
alla Plata, e di là, raccolto da una barca da pesca
(<i>balandra</i>), riafferra felicemente Montevideo. Colà, è
vero, durava la sua proscrizione; ma il Cuneo, il Castellini,
il Pesante, uno stuolo d’amici gli si fanno d’attorno,
lo ospitano, lo nascondono, lo proteggono; tra
poco il Rossetti stesso, reduce da Rio Grande, dove
era stato a rinfocolare la rivoluzione, viene a raggiungerlo
ed a proporgli di condurlo seco al campo
dei sollevati.
</p>

<p>
E qui si chiude il primo periodo delle avventure
di Garibaldi sulla Plata. Della tortura di Gualeguaj egli
serbò ricordo perenne sul suo corpo, l’artritide alle
mani che lo tormentò tutta la vita, ma non la più
lieve ombra di rancore nel suo animo.
</p>

<p>
Corsi appena dieci anni, guerreggiando egli per la
Repubblica di Montevideo contro l’Argentina, un caso,
che poteva parere giustizia, fece cadere nelle sue mani,
tra gli altri prigionieri, anche il Millan. E in un paese,
dove l’intingere la lancia (<i>mocar</i>) nel corpo del nemico
ferito era buon dritto di guerra, s’intende che
la vita d’un prigioniero fosse legittima cosa del vincitore;
pure Garibaldi, quando seppe dal Sacchi che
l’aguzzino di Gualeguaj era in sua mano: «Non voglio
vederlo, esclamò, lasciatelo libero!» e fu quella
l’unica vendetta ch’egli si tolse.
</p>

<h3>XI.</h3>

<p>
La proposta del Rossetti secondava troppo il genio
di Garibaldi perchè questi potesse rifiutarla; oltre di
<span class="pagenum" id="Page_77">[77]</span>
che Montevideo, dopo la giornata dei lancioni, non
era più un asilo troppo sicuro per lui.
</p>

<p>
Non trascorreva il mese adunque che i due amici
erano già sulla strada di Rio Grande. Fecero il viaggio
a cavallo, anzi ad <i>escotero</i>, maniera singolarissima
di viaggiare laggiù e che, a detta di Garibaldi, vince
in velocità le più celebri poste del vecchio mondo.
Branchi di cavalli sono talmente assuefatti a vivere
assieme, che, quando uno è preso e montato da un
cavaliere, tutto il branco lo segue; sicchè il viaggiatore
affrettato, quando la sua cavalcatura è stanca,
non ha che a buttare la sella e montare sul primo
cavallo del branco che gli capita alle mani, e così di
cavallo in cavallo fino al termine del viaggio: questo
è l’<i>escotero</i>.
</p>

<p>
In tal modo, traverso un paese pittoresco ed ospitale,
che il nostro eroe non rifinisce mai di magnificare,
i due Italiani giunsero a Piratinin, villaggio meglio
che città del Rio Grande, sorgente a poca distanza
dalla sponda occidentale della laguna <i>de los Patos</i>
(delle Anitre), e dove il presidente Bento Gonçales,
dopo la perdita di Porto Allegre, aveva trapiantata
la capitale della sua nomade repubblichetta.
</p>

<p>
Festose furono le accoglienze e lieto era il soggiorno
di Piratinin; ma udito che il Presidente campeggiava
sul San Gonzales contro una divisione dell’esercito
imperiale, comandata da un tal Silva Tavares,
Garibaldi non volle tollerare dimora, e lo raggiunse
subito al campo.
</p>

<p>
Era quella la prima volta che il Nizzardo vedeva
il campione dell’indipendenza riograndese, e ne toccò
una impressione incancellabile. Veneranda la testa
per gli anni e la canizie; alto e snello di corpo; pittoresca
la foggia del vestire; nell’esercizio del cavalcare
<span class="pagenum" id="Page_78">[78]</span>
espertissimo; prode di mano, intrepido di
cuore; sobrio fino a non conoscere altro cibo che un
po’ di carne arrostita, nè altra bevanda che l’acqua
pura delle sorgenti; cortese, cavalleresco, famigliare, il
Gonçales rappresentava agli occhi di Garibaldi il modello
dell’eroe popolare; e nessuno meraviglierà se i
principali lineamenti di siffatto tipo si stamperanno così
profondamente nell’animo del gran Nizzardo, da rinascere
un giorno ne’ suoi costumi e nelle sue gesta come
rinascono le fattezze del padre in quelle d’un figliuolo.
In un punto solo l’Italiano differiva dal Riograndese;
che questi fu tanto sfortunato nelle sue imprese,
quanto sarà fortunato quello: «Il che mi ha fatto
sempre credere (soggiunge il nostro eroe) essere la
fortuna non per poco negli eventi della guerra.» E la
confessione ci parrà tanto più onesta e preziosa nella
bocca di un uomo che, nell’ebbrezza di tanti trionfi,
poteva essere di sovente trascinato a scambiare per
conquiste del proprio genio i favori della sorte, ed
essere facilmente ingrato alla Dea che lo aveva siffattamente
beneficato.
</p>

<p>
Rimasta senza effetto, per la ritirata delle truppe
imperiali, la spedizione del Gonçales, questi tornò con
tutti i suoi a Piratinin, e Garibaldi naturalmente fu
nel numero. Colà però il governo del Gonçales pensò
subito a trar profitto del giovane italiano, che aveva
già dato tante prove di valore e devozione alla causa
repubblicana, e avendo sperimentata principalmente
la sua perizia nelle cose di mare, gli commise l’organizzazione
e il comando della piccola flotta riograndese.
Era per Garibaldi un regno. Don Giovanni
d’Austria che riceveva il comando della flotta cristiana;
Nelson che guidava il naviglio inglese a disperdere
la marina napoleonica, non esultarono forse
<span class="pagenum" id="Page_79">[79]</span>
di una gioia sì superba come il marinaio nizzardo
nel sentirsi comandante dei due lancioni destinati a
far la guerra all’Impero brasiliano sulla laguna delle
Anitre. Però non frappose indugio di sorta; coll’opera
de’ suoi antichi marinai venuti a raggiungerlo da Montevideo,
tra’ quali il fedele Carniglia, e d’alcuni carpentieri
indigeni, preparando, segando, fucinando sul
luogo stesso il legname, i ferramenti, perfino i chiodi,
costruì in men di due mesi due lancioni della portata
da 15 a 20 tonnellate; li varò nel Camacua, confluente
della laguna; li armò di due cannoncini di bronzo, e,
tra neri, europei e mulatti, di settanta uomini d’equipaggio;
e preso egli stesso il comando del più grosso,
detto il <i>Rio Pardo</i>, affidò il governo del minore, battezzato
il <i>Repubblicano</i>, all’americano John Griggs, e
si slanciò nella laguna contro la squadra imperiale forte
di trenta navigli da guerra e di un battello a vapore.
</p>

<p>
Qui comincia la vera vita eroica di Garibaldi. Finora
di questa epopea noi non abbiamo veduto, a dir
così, che il proemio, ora viene il poema, ora s’apre
quel volume di prodezze favolose, di virtù temerarie,
di errori fortunati e di fortune insolenti che a grado
a grado sollevarono il nome del mozzo nizzardo dalla
oscura arena di Piratinin all’onore d’una scena europea
e quasi mondiale, e ne fecero una delle più
fantastiche e meravigliose figure della storia moderna.
Narrarle tutte ad una ad una col minuto intreccio
dei loro particolari, non sapremmo; oltredichè sarebbe
soverchio e superfluo insieme: superfluo, perchè Garibaldi
stesso nelle sue <i>Memorie</i> ne parla a distesa;
soverchio, perchè il più delle volte si rassomigliano e
si ripetono; e accrescono bensì la mole dei fatti, ma
non aggiungono alcun nuovo tratto alla fisonomia dell’eroe,
nè suscitano alcuna nuova sensazione nell’animo
<span class="pagenum" id="Page_80">[80]</span>
del lettore. Diremo però le principali, le eccezionali,
le caratteristiche, quelle che più scolpiscono l’uomo
ed il tempo, l’attore e la scena.
</p>

<p>
Combattere per terra e per mare; oggi sottrarsi
alla caccia d’una flotta venti volte superiore, domani
affrontare con un pugno d’uomini nugoli di cavalieri;
oggi lanciarsi all’arrembaggio d’un vascello nemico
e predarlo, domani lottare disperatamente contro
l’uragano e scampar per miracolo da un naufragio;
essere al tempo stesso marinaio, cavaliere, calafato,
boaro; vivere alla ventura e in perpetuo allarme; ambire,
vincitore, unico premio alla vittoria, i sorrisi
delle belle ed ottenerli; conseguire, vinto, l’ammirazione
di tutti i generosi e meritarla; trovarsi ad ogni
istante a faccia a faccia colla morte e sentirsi beato;
non possedere che una striscia di terra su cui posare
il capo, ed una tavola di barca su cui piantare il
piede, e ciò non ostante avere il corpo fiorente di salute
e l’anima piena di fantasie giovanili e di sogni
d’amore, questa fu la vita di Garibaldi per oltre
quattro anni, questa fu la prima scuola del futuro
duce dei Mille.
</p>

<p>
Lungo la sponda occidentale del Los Patos correvano
larghi e continui banchi di sabbia, che erano
diga insuperabile alle grosse navi imperiali, e via di
scampo e di rifugio ai due piccoli legni repubblicani.
Però, quando Garibaldi si vedeva minacciato
dalla squadra nemica o aveva bisogno di vettovagliarsi
o di restaurare i suoi lancioni, non aveva, com’egli
diceva, <i>che a far l’anitra</i>; spingere, cioè, i lancioni
sui banchi, e saltando coi suoi nell’acqua, tirarli a
terra a forza di braccia.
</p>

<p>
Una volta adunque che i nostri Garibaldini, nulla
vieta di chiamarli fin d’allora così, avevano «fatto
<span class="pagenum" id="Page_81">[81]</span>
l’anitra» e preso terra sui possessi medesimi del Presidente,
precisamente nei dintorni d’un <i>saladero</i> (specie
di capannone per salarvi le carni) detto il <i>Galpon
de Chargucada</i>, e proprio nel momento in cui, rassicurati
dai rapporti degli esploratori, se ne stavano abbandonatamente,
quali terminando il loro rancio, quali
a tagliar legne o a raccomodar vele e sartie, odono
risuonare sul loro capo un terribile squillo di carica e
di <i>deguillo</i>, o, come tradurremmo noi, di sgozzamento.
Erano gl’Imperiali: era un grosso corpo di cavalieri,
capitanati da un certo colonnello Moringue, famoso,
assicurano, per furberia e coraggio, che sbucando a
un tratto dal fitto sipario di nebbia che li aveva sino
allora nascosti, si precipitavano sull’accampamento
repubblicano e minacciavano sterminarlo. La sorpresa
dell’inaspettato assalto fu tanta, la furia degli assalitori
era tale, che Garibaldi, il quale se ne stava
tranquillamente centellando il suo <i>mate</i>,<a class="tag" id="tag42" href="#note42">[42]</a> e il cuoco,
che gli era seduto dappresso, ebbero appena il tempo
di balzare in piedi e di rifugiarsi nel Galpon; anzi
uno dei cavalieri nemici giunse sì presso a Garibaldi
stesso, che, mentre questi entrava nella porta del Galpon,
riesciva a forargli il <i>poncio</i> con un colpo di lancia.
Tuttavia i due Italiani furono ancora in tempo a
sbarrare la porta del capannone, e poichè fortuna
volle che tutte le armi degli accampati fossero cariche
e schierate in ordine intorno alla porta stessa,
poterono anche aprire istantaneamente contro il nemico
un fuoco micidiale. Garibaldi sparava e il cuoco
riporgeva le armi e le ricaricava, e ogni colpo feriva
giusto e atterrava un nemico. Intanto alcuni Garibaldini
sparsi nei dintorni, chiamati dalle trombe e dalle
<span class="pagenum" id="Page_82">[82]</span>
fucilate, accorrevano in soccorso dei loro compagni, e
rasenti le muraglie, strisciando tra le macchie, sfidando
il fuoco degl’Imperiali, riuscivano a penetrare
nel Galpon. Via via arrivarono Carniglia, Ignazio Bilbao
biscaglino, Edoardo Mutru nizzardo, Raffaello e
Procopio, l’uno mulatto l’altro nero, Francesco Sylva
spagnuolo ed altri cinque, di cui Garibaldi stesso lamenta
di non ricordare il nome. Così i difensori del
Galpon diventarono tredici, e apparivano cento. La
disperazione somministrava le armi e il furore; ma
una disperazione fredda, calcolatrice, impavida, che
pareva rendere più acuto l’occhio, più fermo il polso
dei difensori, e faceva nello stormo degli assalitori
irreparabili vuoti. Il Galpon era stato in pochi istanti
coperto di feritoie, e da ogni feritoia partiva la morte.
A un certo punto gli assalitori, stanchi di vedersi decimati
senza potere offendere, immaginarono d’incendiare
il Galpon. Salirono perciò sul tetto, lo scoperchiarono
e si diedero a gettare sull’improvvisata
cittadella fasci di legne accese. Fu quello pei difensori
il momento più terribile; molti di loro, colpiti
da quella breccia aperta nell’alto, caddero mortalmente
feriti. Pure non smarrirono un istante l’animo
invitto: guidati da Garibaldi, mentre gli uni attendevano
a spegnere il nascente incendio, gli altri puntavano,
freddi e calmi, contro ogni nemico che s’affacciasse
dal tetto e lo fulminavano. La difesa si protrasse
così ancora per qualche tempo, ma venne un punto
in cui gli assaliti si contarono, e non erano più che
tre. Cinque erano morti, cinque gravemente feriti. Gli
Imperiali, quantunque decimati, superavano ancora il
centinaio, e la rabbia dell’inattesa resistenza li rendeva
ancora più feroci. Oramai non restava più ai
difensori che l’ultima ragione della baionetta e una
<span class="pagenum" id="Page_83">[83]</span>
morte gloriosa. In quel punto Garibaldi, trovando nel
sublime delirio dell’imminente agonia un impensato
stratagemma, intuona in faccia ai nemici esterrefatti
l’inno di Riego:
</p>

<div class="poem"><div class="stanza">
<p class="i02">  Soldados, la patria</p>
<p class="i01">Nos llama a la lid:</p>
<p class="i01">Coriemos, coriemos</p>
<p class="i01">La patria a salvar.</p>
</div></div>

<p>
E i due compagni tengon bordone, e i feriti cui
resta un filo di voce ancora accompagnano, e tanto è
l’effetto di quelle patriottiche note elevate da quel
coro d’eroici morenti, che gl’imperiali, tra stupiti e
commossi, ristanno alcun poco interdetti e sospendono
per alcuni istanti l’assalto. Fu la salvezza degli assediati:
che in quel medesimo punto il negro Procopio
essendo riuscito a fracassare con una ben aggiustata
palla il braccio del colonnello Moringue, i suoi cavalieri
si turbano e si scompigliano, il colonnello stesso
ordina la ritirata, e in poco d’ora il Galpon è libero
e tutto il piano circostante sgombro di nemici. Era
quello il primo combattimento di terra che Garibaldi
sosteneva. Per cinque ore tredici uomini ressero all’assalto
di centocinquanta agguerriti cavalieri, comandati
da uno dei più valorosi e astuti capitani del
Brasile.
</p>

<p>
Due anni dopo il capitano Lelièvre con centoventitrè
uomini difendeva la Torre di Mazagran contro
dodicimila beduini; ma Mazagran era una fortezza e
il Galpon di Chargucada una bicocca.
</p>

<p>
Le «anitre» erano tornate all’acqua. Il governo di
Piratinin, visto come l’assedio posto a Porto Allegre
si trascinasse troppo per le lunghe e non promettesse
alcun prospero fine, deliberò di dar la mano ai rivoluzionari
della finitima provincia di Santa Caterina,
<span class="pagenum" id="Page_84">[84]</span>
ove si erano già manifestati molti segni di ribellione
all’Impero, e poteva, una volta soccorsa, mettere l’esercito
di Don Pedros tra due fuochi e seriamente minacciarlo.
Ordinò quindi una doppia spedizione <i>auxiliadora</i>.
Il general Canavarro dovea agire per terra ed
il capitan-tenente Garibaldi per mare. Ma agire per
mare era una parola. La Repubblica aveva bensì aggiunti
al Rio Pardo ed al Republicano che tenevano
la laguna altri due più grossi lancioni, uno dei quali
(dell’altro non si trova scritto il nome) era chiamato il
Seival; ma sull’Oceano essa non possedeva nè porti,
nè flotta, e la laguna del Los Patos era separata dall’Atlantico
da oltre venticinque leghe di terra e le sue
foci erano tutte in mano degl’Imperiali. Come fare
adunque? Caricare due lancioni sopra carri e trasportarli
dalla laguna in mare: fu questo il suggerimento
di Garibaldi e fu senza indugio accettato. Presi pertanto
il vecchio Rio Pardo ed il nuovo Seival, e commesso
ad un abile carradore dei dintorni la costruzione
di due lunghi carri sostenuti da quattro altissime
ruote, si mise all’opera. Da un’insenata a greco della
laguna sgorga entro un burrone un torrentello detto
il Capivari, il quale dopo un corso di oltre venti leghe
andava a finire colle sue povere acque in un altro lago
chiamato Taramanday, che a sua volta sboccava per
mezzo a vorticosi frangenti nell’Atlantico. Ora Garibaldi
scelse per il trasporto dei suoi lancioni queste
due vie. Fatti entrare i carri nel Capivari fin presso
al suo sbocco dalla laguna, vi fece scorrer sopra, senza
grandi sforzi, i due lancioni: attaccò a ciascun carro
venticinque paia di buoi: discese, non dice in quanti
giorni, tutto il letto del fiume: giunse, con meraviglia
degli abitanti accorrenti a quell’insolito spettacolo,
fino alle sponde del Taramanday, ivi scaricò i due legni,
<span class="pagenum" id="Page_85">[85]</span>
li gettò in acqua, li armò e li allestì d’ogni occorrente
e drizzò la prua verso l’Oceano. Il più pareva
fatto, ed era il meno.<a class="tag" id="tag43" href="#note43">[43]</a>
</p>

<p>
Il fondo di foce del Taramanday è bassissimo e soltanto
nelle ore d’alta marea praticabile; oltre a ciò,
la costa dell’Atlantico in quel punto scopertissima e
per le correnti alluvionali che la solcano e gli spessi
marosi che la flagellano, oltremodo ardua e perigliosa.
A Garibaldi quindi e a’ suoi arditi compagni si convenne
attendere fin quasi a sera il ritorno dell’alto
flusso; ma quando questo arrivò e si prepararono a
tentarne il passaggio, s’avvidero che l’acqua non bastava
ancora. Era dunque giocoforza ricominciare da
capo; faticare e sudare ancora, manovrare di destrezza
e di coraggio, balzare di nuovo in acqua, spingere e
trascinare di nuovo i bastimenti a forza di remi e di
braccia, scivolare nel buio della notte tra le secche e
i frangenti; dare una battaglia all’Oceano anche prima
di potervi entrare.
</p>

<p>
E la battaglia prima delle tre ore del mattino era
vinta, e Garibaldi poteva dire che eran quelli i primi
bastimenti che superassero quelle sirti fin allora intentate;
ma l’Oceano se ne vendicherà. Non appena
infatti i lancioni ebbero salpata l’áncora, un fortunale
<span class="pagenum" id="Page_86">[86]</span>
di mezzogiorno si scatenò con tanto furore, che il capitano,
posto tra il pericolo imminente e quasi certo
di veder i suoi legni andar sommersi al primo colpo
di vento e l’altro ancor lontano ed incerto di cader
prigioniero nelle mani degl’Imperiali, scelse tuttavia
questo e comandò di accostar terra il più presto, comunque,
dovunque. Ma anche per questa manovra era
tardi. Il <i>Seival</i>, comandato dal Griggs, come il più
forte e il più snello potè ancora reggere all’urto e afferrare,
sebben sconquassato, la costa. Il <i>Rio Pardo</i>,
più piccolo e più carico, dopo avere lungamente e valorosamente
lottato, battuto di fianco da un’ondata
più furibonda delle altre andò capovolto sotto i flutti
e non si risollevò mai più.
</p>

<p>
Allora apparve uno spettacolo terribile. Garibaldi,
buttato come tutti gli altri in preda alle onde, non
ebbe nell’istante del disastro che un solo pensiero:
provvedere alla salvezza de’ suoi compagni. Gagliardissimo
nuotatore, andava da un naufrago all’altro, a
questi porgendo la mano, a quelli stendendo un boccaporto
o un remo, a tutti recando un aiuto ed un
consiglio; ma invano.
</p>

<p>
Luigi Carniglia fu il primo a perire sotto i suoi
occhi. Il destino volle che nel momento del naufragio
egli portasse indosso un pesante giacchettone di
<i>calmuck</i>, che serrandogli fortemente le membra gli
impediva di nuotare. Si tenne egli aggrappato ai sartiami
dello sbattuto bastimento finchè gli bastò la
forza; ma venutagli meno si mise a gridare al soccorso.
L’intese Garibaldi e accorse in due lanci; e mentre si
reggeva egli pure con una mano al bastimento, coll’altra
tratto di tasca un coltello si diede a tagliare, febbricitante,
il collo ed il dosso della tenace giacchetta;
e già questa cadeva a lembi, già il bravo timoniere
<span class="pagenum" id="Page_87">[87]</span>
ricuperava il fiato ed il moto, quando una furiosa ondata
percuote e divide d’un colpo i due amici, manda
in brani il bastimento e sommerge tutti. Ritornò a
galla stordito, ma lottante ancora Garibaldi; il suo
fido Carniglia, colui che gli aveva salvata la vita sulla
Plata, non vi tornò mai più.
</p>

<p>
Allora oppresso da ambascia mortale, più come
automa spinto da un involontario impulso che come
uomo guidato dall’amore della vita, Garibaldi s’avvia
lento e triste verso la spiaggia. Quando toccatala appena
vede boccheggiare sull’onde, agitando le braccia
con gesti disperati, l’altro suo amico Edoardo Mutru.
Il Nizzardo era a terra, al sicuro, affranto da una
lotta disperata di più ore; pure il pensiero della salvezza
de’ suoi lo domina sempre, torna a slanciarsi in
mare, arriva in pochi passi presso l’amico agonizzante,
gli porge un boccaporto; ma nel punto in cui il povero
Mutru tenta allungare le braccia ed afferrarlo,
l’ultima lena gli vien meno e l’onda lo arrotola, lo
capovolge e lo ingoia per sempre. Era l’ultimo sforzo,
di cui anche Garibaldi poteva essere capace. Raggiunta
di nuovo la riva, fatta la triste rassegna de’ naufraghi,
sedici erano periti: quattordici soli erano salvi,
e tra di essi, mortale certezza al cuore del nostro patriotta,
nemmeno uno italiano. «Carniglia, Mutru, Staderini,
Navone, Giovanni, un altro di cui non rammento
il nome (scrive dolorosamente Garibaldi), erano
tutti morti. Forti e buoni nuotatori perirono. Alcuni
giovanotti americani che non sapevano nuotare erano
salvi. Pare incredibile, ma è vero. Io vaneggiava: mi
pareva il mondo un deserto.<a class="tag" id="tag44" href="#note44">[44]</a>»
</p>

<p>
E tuttavia anche la vita de’ superstiti pendeva ad
<span class="pagenum" id="Page_88">[88]</span>
un filo. Balestrati su una spiaggia deserta, fradici fino
alla midolla, assiderati dalla lunga immersione, privi
da molte ore d’alcun ristoro, spossati dalla lotta disperata
contro la tempesta, se un pronto soccorso non
sopravveniva sarebbero morti certamente di freddo e
d’inedia sul palmo di costa in cui l’onda li aveva gettati.
Per fortuna il soccorso venne; e fu un consiglio.
«Corriamo,» suggerì una voce, «corriamo:» assentirono
tutti. E quei quattordici naufraghi, ignudi e
tremanti, raccolto l’estremo delle loro forze si diedero
a correre macchinalmente sulla sabbia della riva fin
che ebbero lena. Fu la loro salvezza. Al tornar del
calore tornava la vita, almeno quel tanto di vita che
era loro necessario per potersi trascinare alla prima
casa abitata, dove pervennero infatti e trovarono ogni
maniera d’ospitali conforti.
</p>

<h3>XII.</h3>

<p>
Ma ben altre prove lo aspettavano. Quel generale
Canavarro che doveva operare per terra, accolto come
liberatore dagli abitanti della città di Laguna, ed ivi
piantato il governo repubblicano, di cui fu eletto segretario
il Rossetti, s’apparecchiò a marciare avanti ed
a riprendere anche sul mare le ostilità. Di queste affidò
la piena balía a Garibaldi, ammiraglio nato di quelle
guerre, il quale, raccolta nelle acque della laguna<a class="tag" id="tag45" href="#note45">[45]</a>
un’altra flottiglia, ossia due golette, una col nome storico
di <i>Rio Pardo</i> da lui comandata, l’altra con quello
di <i>Cassapara</i> comandata dal Griggs, e il vecchio <i>Seival</i>
<span class="pagenum" id="Page_89">[89]</span>
sotto il governo dell’italiano Lorenzo, si slanciò una
notte, malgrado la crociera imperiale, nell’Oceano.
</p>

<p>
Da principio le sorti della piccola flottiglia repubblicana
corsero prospere: all’altezza dell’isola di Santos
sfuggì alla caccia d’una corvetta imperiale, presso
all’isola di Abrigo catturò due <i>sumaques</i> brasiliane
cariche di riso ed un’altra più tardi. Ma alcuni giorni
dopo, perduta in una oscura notte di tempesta la <i>Cassapara</i>,
ridotta la squadriglia ai soli <i>Rio Pardo</i> e <i>Seival</i>
e affrontata all’altezza di Santa Caterina da un grosso
<i>patacco</i> brasiliano, sostenne bensì per alcun tempo
il combattimento, ma una cannonata nemica avendo
smontato un pezzo del <i>Seival</i> e forata la sua chiglia,
per giunta le <i>sumaques</i> impaurite avendo ammainata
la bandiera, Garibaldi fu costretto a cercar rifugio
nel porto di Imbituba.
</p>

<p>
Colà un vento avverso di mezzoggiorno lo teneva
quasi prigioniero, e allora la squadra brasiliana, forte
di tre grossi bastimenti, prese ella l’offensiva. Inutile
dire che il nostro capitano s’apparecchiò a riceverla
da par suo. Collocò il cannone smontato dal <i>Seival</i>
dietro una batteria gabbionata, sopra il promontorio
che proteggeva la baia dalla parte di levante; imbossò
il <i>Rio Pardo</i> traverso il porto e attese l’attacco. Le
bordate degl’Imperiali erano spesse e terribili, i cannonieri
dei Repubblicani si studiavano a compensare
la poca forza dei loro pezzi colla giustezza dei tiri e
coll’intrepidezza; ma, come accade sempre nei combattimenti
disuguali, ogni perdita che facevano gli assaliti
era rovinosa e decisiva; le perdite degli assalitori,
per quanto grandi, quasi insensibili. Oramai il <i>Rio
Pardo</i> era stremato; la sua coperta era ingombra di
cadaveri; i suoi fianchi, la sua alberatura, laceri e mutilati.
Solo il pezzo della batteria di terra continuava
<span class="pagenum" id="Page_90">[90]</span>
la difesa e teneva in rispetto il nemico. Da un istante
all’altro Garibaldi s’attendeva l’arrembaggio ed in
cuor suo quasi lo pregustava. Ma a un certo punto,
che è, che non è, i colpi dal mare diradano, il fuoco
va via via cessando, la squadra nemica si ritira. Fu
detto che la cagione dell’improvvida ritirata fosse la
morte del comandante di uno dei legni brasiliani, ma
nessuno l’accertò. Garibaldi restò una volta ancora
con forze disuguali, e per il solo ostinato coraggio suo
e de’ suoi, padrone del campo; e girato sul far della
sera il vento, potè la notte medesima, tardi scoperto
e invano inseguito, rientrare sicuro e vittorioso nella
laguna di Santa Caterina.
</p>

<h3>XIII.</h3>

<p>
I vincitori di Imbituba non furono soltanto uomini.
Fin dal cominciare della zuffa si sarebbe potuto vedere
sulla tolda del <i>Rio Pardo</i> una donna, la quale
impavida al fuoco, sprezzante la morte, ora soccorrendo
i feriti, ora incorando i combattenti, ora sparando
ella medesima il suo bravo colpo di carabina,
porgeva a tutti un singolare spettacolo d’intrepidezza
e di gagliardía virile. Era Anita. Si trattasse d’uno di
quegli amori di ventura e di capriccio tanto frequenti
al nostro eroe, e dir si potrebbe a tutti gli eroi, o
vi scivoleremmo sopra o ne taceremmo affatto. Ma di
questa donna che fu la più durevole e fors’anco
l’unica passione vera di Garibaldi, la di cui istoria è
tanto immedesimata in quella dell’uomo del suo cuore,
che molti gesti e trionfi di lui rimarrebbero incompiuti
e inesplicabili senza la presenza e partecipazione di
lei, e la cui vita fu tutta un romanzo d’amore, di fede
e di eroismo, e la morte una tragica catastrofe d’eroico
<span class="pagenum" id="Page_91">[91]</span>
poema; di questa donna, dico, strana forse di costumi,
ma ingenua di cuore, volgare di sangue, ma
nobilissima d’animo, la storia non potrebbe tacere
senza smezzare Garibaldi stesso. Quanto egli fosse
sensibile al fáscino potente dell’eterno femminile, lo
vedemmo nella capanna del <i>Capataz</i> innanzi alla donna
poetessa. E non sarebbe stato eroe altrimenti. Come
non si potrebbe concepire Achille senza Briseide, Rolando
senza la bella Alda, il Cid senza Chimene e
Ruggiero senza Bradamante; così non si concepirebbe
Garibaldi senza la donna. Le avventure delle armi
traggono seco quelle dell’amore; e il sangue ricco, la
salute fiorente, il gusto della vita sciolta e perigliosa
che fanno il soldato, fanno l’amante paladino.
</p>

<p>
Bello, giovane, ardente, gagliardo, facilmente amava
ed era facilmente amato. Romantico in azione, figlio
armato di Byron e di Walter Scott, amare occultamente
una vergine violentata da padre crudele, una
sposa vittima di marito brutale, consacrarle un eterno
amore e portarne seco l’immagine
</p>

<div class="poem"><div class="stanza">
<p class="i01">Tra il furor delle tempeste,</p>
<p class="i01">Fra le stragi del Pirata,</p>
</div></div>

<p>
strapparla a’ suoi oppressori e rapirla in una notte
burrascosa sulla groppa del suo cavallo, farne l’amazzone
del suo campo e la sultana della propria nave,
era il suo sogno, la sua poesia, la forma ideale con
cui egli concepiva l’amore. Così si spiega il romanzo
d’Anita; ma si spiega anche come questo romanzo
dovesse avere parecchie prefazioni.
</p>

<p>
Poco dopo il suo arrivo sul Camacua, accolto ospitalmente
in casa da una delle sorelle del Presidente,
v’incontra una Manuella, bellissima vergine, dice lui,
ma destinata sposa ad un figlio del Presidente: perciò
appunto se ne infiamma fulmineamente; diventa
<span class="pagenum" id="Page_92">[92]</span>
il suo cavaliere, il suo navalestro, il suo tacito amante;
gli consacra mentalmente le sue fatiche, le sue prodezze,
la sua vita; sogna, sospira, si adorna, si pavoneggia
per lei; e quando torna vittorioso dal combattimento
del Galpon, e saputo che la fanciulla aveva
chiesto tutto il giorno sue nuove, e tremato e impallidito
più volte per la sua vita, esclama «che
quest’annunzio gli era stato anche più dolce della
vittoria;» e ancora dodici anni dopo, associando nella
sua mente i ricordi di Manuella e di Anita, esclamava:
«Bellissima figlia del continente, tu destinata
donna ad un altro!... A me riserbava la sorte altra
brasiliana.... ch’io piango oggi e piangerò tutta la vita....
Dolce madre de’ miei figli, mi conobbe nella sventura,
naufrago!... Più che il mio merito, la vincolarono a
me le mie sciagure, e me la sacrarono per la vita!»
</p>

<p>
Scampato dal naufragio dell’Atlantico, Garibaldi
raggiunse a Laguna il generale Canavarro, a cui gli
abitanti stessi rovesciato, al suo avvicinarsi, il governo
imperiale, avevano aperte le porte. Anche Garibaldi,
quindi, trovata una città amica là dove aveva temuto
trovarne una ostile, vi fu ricevuto con ogni maniera
di festose accoglienze e onorato immediatamente del
comando della goletta <i>Itaparika</i>, forte di sette cannoni.
Era però mesto e abbattuto. La perdita di tanti
cari compagni, specialmente del Carniglia e del Mutru,
l’aveva piombato in una profonda tristezza. Si sentiva
solo sulla terra: un vuoto immenso pesava sul
suo cuore: la vita gli pareva insopportabile. Fu allora
che gli balenò alla mente per la prima volta l’idea
del matrimonio. Fino a quel giorno la vita coniugale
gli era parsa tanto disadatta e contraria all’esistenza
nomade e avventuriera toccatagli in sorte, che l’aveva
riguardata sempre come un evento impossibile; ma
<span class="pagenum" id="Page_93">[93]</span>
dopo il naufragio dei lancioni la corrente de’ suoi
pensieri mutò: sentiva il bisogno di surrogare in qualche
modo gli amici perduti, di trovare un’anima fedele
ed amante che dividesse con lui le battaglie del
destino e gli rendesse men dura la solitudine dell’esiglio.
Aveva il Rossetti, è vero, amato da lui come un
fratello; ma il Rossetti per i doveri del suo ufficio era
costretto a stargli lontano e tornavano rarissime le
occasioni in cui potesse vederlo. Oltre a ciò, l’amicizia
d’un uomo, per quanto forte, non gli bastava più; era
il cuore d’una donna che gli abbisognava, d’una
donna tutta, soltanto, indissolubilmente sua: e quando
la trovò, se la prese.
</p>

<p>
Una sera se ne stava con questi pensieri contemplando
dal suo bordo la riva, quando notò sul molo
vicino un gruppo di donne e di fanciulle. In sulle
prime le loro figure passavano e ripassavano in confuso
innanzi a’ suoi occhi; poi a poco a poco il suo
sguardo, forse il suo cuore, ne fissò una e s’arrestò
a contemplarla. Era una giovane nella pienezza dell’età
e della forza, dotata di una irregolare, ma virile
bellezza: l’ideale femminile che Garibaldi cercava.
Però prima d’averle parlato e d’averla udita parlare,
per il solo effetto di quella invisibile e magica scintilla
donde è sempre nato l’amore, il Nizzardo l’amò.
Ed ella pure doveva aver notata la bionda e leonina
testa del marinaio straniero che da giorni la spiava:
ella pure aveva sentito il fáscino di quello sguardo
e il tocco di quella scintilla, e dato nel suo segreto il
cuore a colui che gli offriva il suo. Però un’altra sera
Garibaldi non si contenne più; formò il suo disegno,
scese a terra e s’avviò difilato verso la casa della
giovane. Il suo cuore batteva violentemente, ma chiudeva
una risoluzione incrollabile. Sulla soglia incontrò
<span class="pagenum" id="Page_94">[94]</span>
un uomo, il quale forse per la conoscenza che aveva
fatto del prode Italiano, forse obbedendo alle costumanze
di quel paese, lo invitò ad entrare ed a prendere
con lui una tazza di caffè. Garibaldi, dice egli
stesso, «sarebbe entrato anche senz’essere invitato.»
L’invito gli agevolò la parte che s’era proposta. Appena
in casa, colto il momento propizio, s’avvicinò
alla giovane e le susurrò, calmo e formidabile insieme:
«Fanciulla, tu sarai mia.» Ella non rispose che un
cenno, ma conteneva un patto d’amore infrangibile.
</p>

<p>
Egli tornò, non visto, alcune sere dopo, la prese,
più che non la rapì, sotto il suo braccio, la fece salire,
come a talamo inviolabile, il bordo del suo Rio
Pardo, la pose sotto la tutela formidabile de’ suoi
cannoni e de’ suoi marinai, e in faccia al cielo e al
mare la giurò sua sposa.
</p>

<p>
Ella si chiamava Anita Riberas ed era nativa di
Merinos, villaggio di quel medesimo distretto di Laguna.
L’uomo che Garibaldi incontrò sulla soglia era
suo padre, e chi lo disse suo marito errò. Anita era bensì
fidanzata per volere del padre ad un uomo che non
amava; ma non era, come fu creduto, maritata. Cedendo
al fato d’amore, lacerò il cuore del padre, non ruppe
fede ad alcun altro uomo. «Se vi fu colpa (esclama Garibaldi)
fu tutta mia. Se l’anima d’un innocente ha
patito, io solo devo risponderne, e ne ho risposto. Ella
è morta e suo padre è vendicato. Là presso le bocche
dell’Eridano, il giorno in cui sperando disputarla
alla morte, serrai convulsamente i suoi polsi per contarne
gli ultimi battiti; raccoglieva sulle mie labbra
il suo respiro fuggitivo; stringeva un cadavere. In
quel giorno conobbi tutta la grandezza del mio fallo.<a class="tag" id="tag46" href="#note46">[46]</a>»
</p>

<p>
<span class="pagenum" id="Page_95">[95]</span>
</p>

<h3>XIV.</h3>

<p>
Quando Garibaldi rientrò a Laguna, le cose dei Repubblicani
cominciavano a volgere alla peggio. I Riograndesi
non avevano saputo cattivarsi l’affetto della
provincia sorella. Il regime violento e dispotico del
generale Canavarro; il contegno duro ed oltraggioso
de’ suoi luogotenenti; i maltrattamenti, le vessazioni,
le rapine delle sue soldatesche, avevano seminato in
poco tempo nell’animo dei Sancaterinesi cagioni di
malcontento da mutare il primo loro entusiasmo per
la causa repubblicana in aperta avversione; anzi la
piccola città d’Imeruy, posta sul lago dello stesso
nome, aveva dato per la prima il segnale della rivolta,
e, scagliatasi in armi contro il piccolo presidio, risollevate
le insegne dell’Impero.
</p>

<p>
E ciò mentre l’esercito imperiale, rinforzato di
nuove truppe, marciava in più colonne, grosso e agguerrito,
contro la capitale della provincia, e secondato
dalla squadra sempre signora della costa, quindi
degli sbocchi del lago, investiva di fronte e di fianco
il debole esercito repubblicano, e minacciava di troncargli
ogni scampo.
</p>

<p>
In tali frangenti il generale Canavarro, pensando
di soffocar prima nel sangue la nascente ribellione,
ordinava a Garibaldi di riprendere a viva forza Imeruy
e di abbandonarla al saccheggio. Nulla poteva riuscire
più repugnante all’indole ed all’animo di lui che quest’ordine
selvaggio; ma l’ordine era perentorio; egli
<span class="pagenum" id="Page_96">[96]</span>
era soldato e doveva obbedire. Lo eseguì però con
tutta la mitezza e, staremmo per dire, la pietà di cui
era capace. Impadronitosi, con una rapida manovra,
della città, spese tutto sè stesso per rendere meno
terribile il flagello che la minacciava. Permise il sacco
delle cose, vietò rigorosamente l’offesa alle persone;
e quantunque simili divieti sia più facile darli che
farli eseguire, e frenare una soldatesca sguinzagliata,
ebbra di rapine e di vino, tocchi quasi il miracolo,
pure Garibaldi vi riuscì. Correndo di gruppo in gruppo
e quasi di casa in casa, usando cogli uni le minaccie,
cogli altri le preghiere, con alcuni anche le percosse,
immaginando persino lo stratagemma di un ritorno
improvviso del nemico, dopo sforzi incredibili di energia
e di pazienza ottenne ancora non solo di far rispettare,
quanto alle persone, il suo ordine, ma di
rendere assai men grave anche la devastazione delle
cose e di ricondurre quel branco di belve umane,
sozze, è vero, di vino e di furto, ma tuttavia monde di
sangue innocente, a Laguna. Però di quel giorno e di
quel fatto serbò la ricordanza amara finchè visse.
E benchè egli abbia combattuto in luoghi e in tempi
in cui il saccheggio era ancora arma lecita di guerra,
nè egli nè i suoi soldati si bruttarono più di simile
macchia.
</p>

<p>
Ma a Laguna trovò ciò che il suo cuore da
tempo gli presagiva: gl’Imperiali incalzanti, i Repubblicani
che facevano i primi apparecchi della ritirata.
E la ritirata cominciò ben presto lenta, contrastata,
minacciosa, gloriosa anche, ma senza tregua e senza
speranza di ritorno. Non posizione o passo militare
che i Repubblicani non difendessero con ardimento, o
stratagemma che lasciassero intentato; non palmo di
terra che valorosamente e spesso disperatamente non
<span class="pagenum" id="Page_97">[97]</span>
contrastassero. Ma incalzati per acqua e per terra da
forze soverchianti; attorniati da popolazioni indifferenti
od ostili; guidati da capitani più valorosi che
esperti e sotto il comando di quel Bento Gonçales
che Garibaldi stesso continua a chiamar sfortunato,
forse per non dirlo incapace, i Repubblicani non videro
più un sol giorno di completa vittoria.
</p>

<p>
Perduta Laguna, protrassero ancora nei distretti
alpestri e selvosi di Lages e Vaccaria la resistenza;
ma scacciati anche da quelle alture, tentata invano
la presa di San Josè del Norte, cittadella sulla riva
settentrionale del Los Patos in mano degl’Imperiali,
e che doveva dar loro la base d’operazione, circuiti,
traccheggiati, decimati dalle morti e dalle diserzioni,
andavano dispersi su nelle serre di Missiones e di
Cruz-Alta, dove restò sepolto coll’ultimo avanzo del
loro esercito il breve sogno della loro repubblica.
</p>

<p>
Quanta parte avesse Garibaldi in quella campagna,
è facile indovinarlo. Primo, se non al comando, al pericolo;
ultimo solo nelle ritirate; accettando o scegliendo
in ogni combattimento la parte più rischiosa;
passando nel giorno stesso dall’acqua alla terra, dal
governo di una flottiglia al comando di uno squadrone
o di un battaglione; ricco di coraggio e fecondo di
stratagemmi; a tempo arditissimo, a tempo prudente,
egli fu l’anima di quella ritirata d’oltre dieci mesi; e a
quanto appare dalle sue <i>Memorie</i>, meglio che il braccio
ed il cuore, l’unica mente che intuisse e ragionasse.
</p>

<p>
Fin dal primo giorno della ritirata, incaricato di
fronteggiare sulla laguna stessa di Santa Caterina la
flottiglia nemica e di proteggere il passaggio dell’esercito
repubblicano sulla sponda meridionale, resiste un
giorno intero con tre bastimenti contro una squadra
di ventidue vele fiancheggiata di truppe di terra. Anita
<span class="pagenum" id="Page_98">[98]</span>
stessa ritta al suo fianco colla miccia al cannone, impavida
sotto la mitraglia, dà a tutti l’esempio del valore
che non conta i nemici; e quando tutti i suoi
pezzi sono smontati e i suoi legni fracassati e le coperte
seminate di morenti e di morti, fra i quali orrendamente
mutilato il prode John Griggs, manda a
terra, sotto il comando d’Anita stessa, le armi, le
munizioni e gli uomini superstiti; appicca il fuoco egli
medesimo ai suoi bastimenti e si salva sopra un canotto
alla riva.
</p>

<p>
Un’altra volta a Coritibani sulle rive del Pelotas,
sorpresa e sgominata la colonna colla quale egli marciava,
difende con settantatrè uomini contro cinquecento
eccellenti cavalieri la ritirata, e sfilato il grosso
della colonna si ritira egli stesso traverso le fitte foreste
del Lages, combattendo due giorni e due notti,
incolume, invitto.
</p>

<p>
Al combattimento di Santa Vittoria decide della
giornata; alla fazione del Taquary guida il nerbo
dell’infanteria; nota da provetto capitano i falli «dell’eroico,
ma sfortunato Gonçales» e tenta invano di
ripararli; in fine all’assedio di San Josè del Norte
monta tra i primi all’assalto, s’impadronisce, in men
che non si dica, di tutti i forti, e ne sarebbe anche rimasto
padrone, se l’indisciplinatezza dei soldati sbandatisi
a sbevazzare e a bottinare, lo scoppio d’una
polveriera e il sopravvenire della squadra nemica che
dal lago infilava e spazzava le vie, non l’avessero
costretto a battere in ritirata.
</p>

<p>
Fu quello però l’ultimo importante combattimento
di quella campagna a cui Garibaldi partecipò. Dopo
l’infelice esito di San Josè, Garibaldi, nominato di
nuovo capitano della marina repubblicana, si fermò
presso una fattoria detta San Simon, coll’intento di
<span class="pagenum" id="Page_99">[99]</span>
costruirvi alcune di quelle barche fatte d’un sol fusto
d’albero, e che colà chiamano <i>canoe</i>, colle quali
tentare di poter riprendere il lago, su cui aveva fatto
le sue prime prove, e molestarvi i nemici. Se non
che la costruzione di codeste <i>canoe</i> essendogli andata
fallita, e i pascoli di San Simon essendo ricchi
di poledri, pensò bene farne una distribuzione, a dir
vero un po’ socialista, ai suoi compagni, e dove non
aveva potuto comporre una flottiglia di barche, organizzare
almeno uno squadrone di cavalli.
</p>

<p>
Ma in mezzo a questi avvenimenti e a queste cure,
un avvenimento e una cura più importante vennero ad
occuparlo e ad assorbirlo. Anita incinta, forse dal
giorno del combattimento di Santa Vittoria, dopo aver
portata a cavallo la sua creatura per nove mesi, traverso
tutti i pericoli, le privazioni, gli stenti, le fughe
di quella campagna disastrosa, il 16 settembre 1840
partorì a Mustarda presso San Simon il suo primogenito.
</p>

<p>
Era un maschio fiorente e gagliardo, a cui il padre,
sostituendo (io credo per il primo) ai consueti
santi della Chiesa, un martire della patria, impose il
nome di Menotti; e sulla cui fronte una piccola cicatrice,
riportata per una caduta da cavallo della madre,
sigillava lo stigma della sua origine tempestosa.
</p>

<p>
Ma Garibaldi aveva appena cominciato ad assaporare
le gioie di padre, che uno dei tanti accidenti
onde componevasi la sua vicenda quotidiana, venne a
mettere a serio pericolo tanto la sua, quanto la vita
di sua moglie e di suo figlio, minacciando distruggere
in un colpo solo il nido della sua felicità.
</p>

<p>
Essendosi egli recato a Settembrina, villaggio distante
da San Simon alcune giornate di cammino, per
provvedersi di biancheria e di vesti per sua moglie
<span class="pagenum" id="Page_100">[100]</span>
e suo figlio ridotti quasi ignudi, e avendo occupato
nel viaggio, attraverso un paese maremmano e paludoso,
maggior tempo di quello che aveva pensato, al
suo ritorno alla fattoria non trovò più nè Anita, nè
Menotti, nè alcuno. Quali si fossero la sorpresa, l’affanno,
qui potremmo dire anche lo spavento di Garibaldi,
l’immaginerà chi ha cuore. Non tardò, è vero,
a scoprire tosto la cagione della scomparsa de’ suoi
cari e l’asilo in cui si erano rifugiati; ma finchè non
li ebbe riveduti ed abbracciati non ebbe pace.
</p>

<p>
Ecco pertanto come il caso era succeduto. Quello
stesso colonnello Moringue che l’aveva sorpreso al
Galpon di Chargucada, riportando, perenne ricordo del
guerrigliero italiano, un braccio fracassato, campeggiava
sempre nei dintorni di Los Patos, e appunto in
quei giorni era piombato addosso, con astuzia più felice,
ad un posto di cavalleggieri repubblicani comandati
da un certo Massimo, e facilmente massacrati i
soldati e il capitano, s’era spinto con una forte colonna
di cavalli nei dintorni di San Simon, spargendo
il terrore in tutta la contrada.
</p>

<p>
Ora i quaranta uomini lasciati da Garibaldi a presidio
della fattoria, erano troppo scarsi di numero
per resistere ad un nemico tanto più forte, e lontano
il solo capo che poteva guidarli alla disperata difesa,
stimarono non restasse loro altro scampo che fuggire
e inselvarsi nelle foreste vicine fino al dileguarsi del
nembo. E naturalmente anco Anita dovette fuggire
con loro.
</p>

<p>
Ecco dunque la novella madre, puerpera appena
da dodici giorni, costretta a balzar in groppa al cavallo
e in una notte tempestosa, coperta della semplice
camicia, col suo figliuolo traverso la sella, gettarsi
alla ventura per macchie e burroni, esposta ad
<span class="pagenum" id="Page_101">[101]</span>
ogni guisa di stenti e di pericoli, noncurante di sè,
ma trepida della vita del caro suo portato, tremante
anche per la sorte di suo marito che forse correva
rischio peggiore. Fortuna volle invece che Garibaldi
la scoprisse, con tutta la sua scorta, al margine di
un bosco, e che tutta la famiglia di San Simon, un
istante dispersa, potesse ricongiungersi incolume nell’asilo
da poco abbandonato. Non vi potè per altro
dimorare a lungo; chè Garibaldi, non sapremmo dire
se per ordine della Repubblica o di volontà sua, attirato
sempre dall’idea di armar in guerra le sue
canoe, che gli rappresentavano in embrione un simulacro
di flotta, s’era trapiantato sulla riva del Capivari,
quel fiume, emissario del Los Patos, sul quale
aveva eseguito il famoso trasbordo dei lancioni; e colà
si era dato, forse in attesa di meglio, a trasportar
gente e corrispondenze dalla riva orientale del lago
all’occidentale; operazione che, fatta sotto il tiro delle
squadre imperiali, sempre signoreggianti le acque della
laguna, non doveva essere priva nemmeno essa di emozioni
e di pericoli.
</p>

<h3>XV.</h3>

<p>
Intanto però le cose della Repubblica precipitavano
a rovina. Fallito l’assalto di San Josè e costretti
a levarne l’assedio; divelti perciò da ogni base d’operazione;
stremati, più ancora che dalle sconfitte, dalle
defezioni, dalle discordie, dalle malattie; stretti sempre
più nella cerchia di ferro dagli eserciti imperiali,
dei quali per colmo d’improvvida alterezza avevano
rifiutati i non disonorevoli patti, ai Repubblicani non
restava più ormai altro scampo che ritirarsi senza
frammettere indugio nei distretti montuosi e silvestri
<span class="pagenum" id="Page_102">[102]</span>
del centro e del settentrione, in mezzo ai quali, se
non ristaurar le sorti e riafferrare la vittoria, era
almeno possibile prolungare l’agonia e differire la
catastrofe.
</p>

<p>
Concentrati tutti i piccoli distaccamenti sparsi nei
dintorni, la ritirata cominciò. Era l’inverno del 1841.
Il generale Canavarro, al quale era andato a riunirsi
anche Garibaldi, doveva formar la testa della colonna
e aprire la marcia, forzando innanzi a sè i passi delle
Serre che il generale dell’impero Labattue (francese
d’origine) minacciava sbarrargli; il generale Bento
Gonçales doveva chiudere la colonna guardandone,
quanto era possibile, i fianchi e le spalle.
</p>

<p>
Fin però dalle prime mosse l’esercito rivoluzionario
e più ancora il cuore di Garibaldi erano stati
funestati da dolorosissimo lutto. Il Rossetti, che marciava
colla guarnigione di Settembrina all’estrema
retroguardia, sorpreso dall’infaticabile Moringue, ferito
e caduto da cavallo, avendo preferito alla resa la
morte, era stato brutalmente trucidato.
</p>

<p>
La perdita era per la causa repubblicana gravissima,
ma per Garibaldi irreparabile; con il Rossetti
spirava il fratello del suo cuore, colui che nella gerarchia
de’ suoi amici teneva il primo posto. Però il suo
dolore fu pari al suo amore e il compianto di Patroclo
degno d’Achille. Pure una cosa è tuttavia notabile,
come nella passionata elegia che egli consacrò alla
memoria dell’estinto amico l’immagine che più campeggia
sia ancora l’Italia. Più che il prediletto de’ suoi
amici, diresti ch’egli pianga il forte cittadino, e ch’egli
non senta la propria sventura se non nella grandezza
della sventura toccata all’Italia: tanto vero che in
codesti uomini fatali gli affetti individuali, per quanto
grandi, vengon sempre secondi, e che essi non amano
<span class="pagenum" id="Page_103">[103]</span>
davvero se non l’indipendenza per cui vivono e combattono.
</p>

<p>
La ritirata intanto intrapresa nel più rigido inverno,
sotto pioggie continue, traverso laberinti senza
sole e senza orme di sterminate foreste, fu una delle
più disastrose che Garibaldi abbia mai veduto. E poichè
egli ne fu insieme testimonio e narratore, e la
pittura ch’egli ne fa, malgrado la rozzezza del pennello
e il disordine della composizione, o forse appunto
per questo, ci appare piena di verità e di vita,
così la lasceremo narrare a lui stesso:
</p>

<p>
«Noi conducevamo per tutta provvista alcune vacche
al laccio, non trovandosi animali negli ardui sentieri
che dovevamo percorrere. Per le pioggie quasi
perenni in quelle montagne, gonfi oltremodo erano i
fiumi, e molti bagagli si perdevano, trasportati dalla
corrente nel passaggio. Marciavasi con pioggia e senza
alimenti; accampavasi senza alimenti e con pioggia.
Tra un fiume e l’altro coloro che rimasti erano colle
vacche ebbero carne, gli altri nulla. La fanteria specialmente
pativa, mancandole pure il miserando pasto
della carne di cavallo. Furonvi scene da inorridire.
Molte donne, secondo l’uso del paese, seguivano la
truppa, e con esse i bambini. Pochi bambini uscirono
dalla foresta. Alcuni erano stati raccolti da’ cavalieri,
che pochi tra i fortunati avevano potuto salvare il cavallo
e con esso una creatura abbandonata dalla madre,
morta o morente di fame, di fatica, di freddo.
Anita abbrividiva all’idea di perdere il nostro Menotti,
che salvammo per un miracolo. Nel più arduo
della strada e nel passo de’ fiumi io portava il mio povero
figlio di tre mesi in un fazzoletto a tracolla, procurando
di riscaldarlo coll’alito. D’una dozzina d’animali
tra cavalli e muli, che servivano per cavalcatura
<span class="pagenum" id="Page_104">[104]</span>
e pel mio equipaggio, e che con noi erano entrati nella
selva, con due soli cavalli ero rimasto e due muli; il
resto era caduto per stanchezza. Le guide per colmo
di sciagura avevano sbagliato la strada, e questo fu
uno dei motivi per cui più difficilmente varcammo
quella terribile foresta delle Antas.<a class="tag" id="tag47" href="#note47">[47]</a> Siccome si procedeva
avanti senza trovar mai il fine di quella maledetta
piccada,<a class="tag" id="tag48" href="#note48">[48]</a> io rimasi nella selva coi due muli pure
stanchi, coll’intenzione di salvarli facendoli avanzare
a poco a poco ed alimentandoli con foglie di taquara.<a class="tag" id="tag49" href="#note49">[49]</a>
Mandai Anita con un domestico e col bambino, perchè
cercassero l’uscita del bosco ed alimento per
ambi. I due cavalli che ci rimanevano, cavalcati alternativamente
dalla coraggiosa, salvaronmi il tutto. Essa
giunse fuori della <i>piccada</i>, e per fortuna trovò alcuni
de’ miei soldati con un fuoco acceso, cosa non facile
per la pioggia continua e per la povera condizione a
cui eravamo ridotti.
</p>

<p>
»I miei compagni, a cui era riuscito asciugare
alcuni de’ cenciosi loro panni, presero il bambino, l’involsero,
lo riscaldarono e lo tornarono in vita, quando
la povera madre già poco ne sperava. Con amorevole
sollecitudine si diedero que’ buoni militi a cercare pure
dell’alimento, con cui ambedue si riconfortarono. Io
faticai invano per salvare i due animali, e terminai
per abbandonarli spossati, e già molto deteriorato io
stesso, varcai il resto della selva a piedi. Al nono giorno
della nostra entrata nella <i>piccada</i> appena trovavasi
fuori la coda della nostra divisione, e pochissimi cavalli
<span class="pagenum" id="Page_105">[105]</span>
d’ufficiali eransi potuti salvare. Il nemico, che
ci aveva preceduti fuggendo, aveva lasciato nella stessa
foresta delle Antas alcuni pezzi d’artiglieria, di cui
non ci occupammo per mancanza di mezzi di trasporto,
e rimasero perciò sepolti in quelle spelonche chi sa
per quanto tempo. I temporali sembravano stanziati
in quella selva, poichè usciti ne’ campi dell’altopiano,
Cima di Serra o Vaccaria, vi trovammo il buon tempo.
Il tempo buono ed alcuni animali bovini, trovati in
que’ dintorni, ci fecero alquanto dimenticare le fatiche
passate. Nel dipartimento di Vaccaria permanemmo
alcuni giorni per aspettare la divisione di
Bento Gonçales, che vi giungeva frazionata ed assai
malconcia. L’infaticabile Moringue, informato della
ritirata nostra, erasi messo ad inseguire la retroguardia
di quella divisione, incomodandola in ogni modo,
coadiuvato dai montanari, sempre accanitamente ostili
ai Repubblicani. Tutto ciò diede a Labattue il tempo
sufficiente per ritirarsi e congiungersi all’esercito imperiale.
Giunsevi però quasi senza gente per gli stessi
inconvenienti incontrati da noi. Ebbe di più il nemico
uno di quelli straordinari accidenti, che racconto per
la strana sua natura. Dovendo Labattue attraversare
sul suo cammino i due boschi, conosciuti col nome di
Mattos<a class="tag" id="tag50" href="#note50">[50]</a> Portoghese e Castillano, trovavansi in quelli
alcune delle tribù indigene, delle più selvagge che si
conoscano nel Brasile. Esse, sapendo del passaggio
degl’Imperiali, li assalirono in varie imboscate, e li
danneggiarono non poco.
</p>

<p>
»Ci fecero queste sapere in seguito che erano amiche
ai Repubblicani, e veramente non c’incomodarono
affatto al passaggio nostro. Vedemmo passando i
<span class="pagenum" id="Page_106">[106]</span>
<i>foges</i><a class="tag" id="tag51" href="#note51">[51]</a> ma nessuno coperto. In quei medesimi giorni
comparì fuori della foresta una donna, rubata nella sua
giovinezza dai selvaggi, e che in quell’occasione approfittò
della vicinanza nostra per salvarsi: era questa
poverina nel più deplorabile stato. Intanto, non avendo
più nemici da fuggire, nè da perseguire in quelle alte
regioni, procedemmo nella nostra marcia con lentezza,
mancanti quasi totalmente di cavalli, ed obbligati a
domar puledri cammin facendo. Il corpo de’ lancieri
liberti, rimasto smontato per intiero, fu obbligato di
rifarsi con puledri. Era bel vedere allora, quasi ogni
giorno, una moltitudine di quei giovani e robusti negri,
domatori tutti esperti, arrampicarsi sul dorso di
selvaggi corsieri e tempestare per la campagna, e il
bruto fare ogni sforzo per isvincolarsi e gettar lontano
il carco di un tiranno, e l’uomo, ammirabile di
destrezza, di forza, di coraggio, ingambarsi siccome
tanaglia, battere, spingere, e stancare alfine il superbo
figlio del deserto. In quella parte dell’America il puledro,
giunto appena dal campo, s’inlaccia, s’insella,
s’imbriglia, e lo cavalca il domatore. In pochi giorni
è capace di ricevere il morso. I più renitenti riescono
buoni cavalli come qualunque altro in poco tempo,
salvo poche eccezioni. Ma difficilmente riescono ben
domati dai soldati, massime nelle marce, ove non si
può avere comodo nè cura per ben domarli.
</p>

<p>
»Passati i Mattos Portoghese e Castillano, scendemmo
nella provincia di Missione, dirigendoci sopra
Cruz-Alta, capoluogo di quella piccola città su d’un
altopiano, ben costrutta ed in bella posizione, siccome
bella è tutta quella parte dello Stato di Rio Grande.
<span class="pagenum" id="Page_107">[107]</span>
Da Cruz-Alita marciammo a San Gabriel, ove si stabilì
il quartier generale, e si costrussero baracconi per
accampare l’esercito.
</p>

<p>
»Sei anni d’una vita di disagi<a class="tag" id="tag52" href="#note52">[52]</a> e di avventure non
mi avevano sgomentato quando ero solo; ma l’avere
una famigliuola, l’essere così lontano da tutte le mie
relazioni antiche e da’ parenti, di cui non sapevo nulla
da anni, mi fecero nascere il desiderio di avvicinarmi
ad un punto onde sapere alcuna cosa, massime de’ genitori,
il cui affetto avevo potuto dimenticare un
momento, ma che vivamente pur sempre esisteva nell’anima
mia. Poi nulla sapevo dell’Italia! Poi abbisognava
migliorare la condizione della mia cara e del
bambino. Mi decisi adunque di passare a Montevideo,
almeno temporariamente, e ne chiesi il permesso al
Presidente, come pure di fare una piccola truppa di
buoi per le spese.»
</p>

<p>
Ed eccolo così <i>truppiere</i> o conduttore di buoi. Ottenuto
facilmente dal Ministro della guerra di fare
una razzía di quanto bestiame selvatico gli cadesse
nelle mani (poichè siamo in paese, dove la proprietà
dell’animale errante è di chi lo toglie), gli vien fatto
di radunarne all’<i>estancia</i> del Coral de Pedras novecento
capi, e con questa enorme mandria s’incammina,
scendendo il corso dell’Uruguay, per Montevideo.
Ma nel traversare il Rio Negro comincia a perdere
una gran quantità di buoi; poi un’altra buona parte
gliela frodano i <i>Capataz</i>, sicchè fatta la rassegna
s’avvede che non gliene restano più di cinquecento;
onde minacciato dalla probabilità di perdere anche il
rimanente, si decide a macellarli per venderne le cuoia:
magro negozio pur quello, poichè non arrivò ad intascare
<span class="pagenum" id="Page_108">[108]</span>
che un centinaio di scudi, appena bastevoli alle
necessità del lungo viaggio.
</p>

<p>
A San Gabriele però ha una felice ventura; incontrato
Francesco Anzani, di cui più volte gli era suonato
all’orecchio il nome, come d’uno dei più valorosi
Italiani che abitassero l’America, si esalta al racconto
delle sue avventure; ammira la nobiltà del suo animo,
si innamora del suo carattere, e gli fa nel suo cuore il
posto che il Rossetti aveva occupato. L’Anzani dal
canto suo si compiace di quel giovane bello, prode,
entusiasta, e ne presentisce l’alto destino; i due eroi
poco prima estranei, sono in un’ora amici: continuano
il viaggio assieme; assieme dividono il pane, il letto,
le vesti: l’Anzani ha una camicia sola, ma due paia
di pantaloni; Garibaldi invece un sol pantalone in
cenci e due camicie, e barattano a vicenda la camicia
ed il pantalone superflui. Al Salto dell’Uruguay però
sono costretti a dividersi, ma per riunirsi fra breve.
Garibaldi continua il viaggio e al cominciare del 1842
rientra con Anita in Montevideo, dove il mutato
governo gli sta garante d’un asilo sicuro, e in breve
gli si aprirà un campo più vasto di nuovi cimenti e
di nuove glorie.
</p>

<div class="chapter">
<p>
<span class="pagenum" id="Page_109">[109]</span>
</p>

<h2 id="cap3"><span class="smcap">Capitolo Terzo.</span>
<span class="smaller">DA MONTEVIDEO AL RITORNO IN ITALIA.<br>
[1842-1848.]</span></h2>
</div>

<h3>I.</h3>

<p>
Quando Garibaldi entrò a Montevideo, la guerra
tra l’Uruguay e la Repubblica Argentina, o per dir
più esattamente, tra il partito del presidente Ribera,
rappresentante dell’indipendenza orientale, e il partito
del generale Oribe, emissario del dispotismo del Rosas,
ardeva da circa tre anni. Ora per intendere e le cagioni
di siffatta guerra, e i moventi delle fazioni che
la combattevano, e la parte che il nostro protagonista
vi prese, importa risalire un po’ lontano e ripercorrere
rapidamente la storia dei due paesi.
</p>

<p>
La quale, appena la si consideri idealmente, può
dirsi la storia del fiume materno, che li divide e li
unisce ad un tempo, d’onde tolsero insieme al Paraguay
il nome generico di Stati della Plata, e col quale
sono da oltre tre secoli conosciuti nel mondo. Vasti
frammenti di quell’India occidentale, nelle cui profondità
si perde forse una delle culle del genere umano,
l’epopea della loro scoperta e della loro conquista è
forse meno leggendaria e meno portentosa di quella
di tante altre contrade d’America, ma non meno interessante
<span class="pagenum" id="Page_110">[110]</span>
ed istruttiva. Svelati all’Europa nel 1515
dallo spagnuolo Juan Diaz de Solis, il primo che scoprisse
l’estuario della Plata e vi penetrasse; riesplorati
quattro anni dopo da Fernando Magellano, quel
desso che, udito esclamare da uno de’ suoi marinai in
vedetta, <i>Monte-vid’-eu</i>, diede il nome di <i>Montevideo</i> al
promontorio su cui sorgerà un giorno la capitale dell’Uruguay;
visitati di nuovo nel 1526, per mandato
della Spagna, da Sebastiano Caboto, che rimontando la
Plata fino al Paraguay vi pianterà la prima pietra del
forte di San Salvador; occupati più tardi, in nome di
Carlo V, dal primo governatore Don Pedro de Mendoza,
che vi getterà nel 1535 le fondamenta di <i>Santa Maria
di Buenos-Ayres</i>; strappati infine via via ed a prezzo
del sangue più generoso alle cento tribù indiane che
ne contrastano con fiera costanza il possesso, gli Stati
della Plata vanno ad accrescere il patrimonio di quei
possedimenti spagnuoli in America che la monarchia
di Carlo V dovette, assai più che a sè stessa, all’ardimento
della più eroica generazione di navigatori che
il mondo abbia prodotta e in capo alla quale grandeggia
il fatidico spirito del nostro Colombo!
</p>

<p>
Narrare le vicende della dominazione spagnuola
negli Stati della Plata, non è del nostro assunto; essa
fu come al Perù, come al Messico, come dovunque
tanto benefica nei risultati (poichè ogni passo in avanti
del colono europeo era pur sempre una vittoria della
civiltà sulla barbarie), quanto improvvida, insensata
spesso brutale nei mezzi. Accesa febbrilmente dalla
sete dell’oro e dell’argento, la Spagna non vidde nella
sua nuova colonia americana che un immenso campo
da sfruttare, e, per usare la frase d’uno Spagnuolo,
«simile al re Mida verrà un giorno, nel quale il metallo
prezioso, di cui era stato tanto ingordo, le si muterà in
<span class="pagenum" id="Page_111">[111]</span>
arida pietra fra le mani.» Che se questa sentenza non
s’attaglia a tutto rigore alle colonie della Plata, dove
altri prodotti, oltre a quelli dell’oro e dell’argento, potevano
allettare l’avidità dei conquistatori, tuttavia il
regime da essi adottato, specialmente rispetto all’agricoltura,
al commercio ed alla navigazione, sortì anche
colà il medesimo effetto: spolpare, dissanguare il suolo
a solo profitto del presente senza cura alcuna dell’avvenire.
Irritando la natía selvatichezza delle popolazioni
indiane con inutili crudeltà e stolte rappresaglie;
abbandonando in balía di governatori rapaci e di capitani
brutali così i frutti della terra come la libertà
e la vita de’ suoi abitanti; chiudendo i porti ad ogni
navigazione forestiera, vietando l’esportazione d’ogni
prodotto fuorchè per la Spagna, ed applicando ad ogni
sorgente della vita economica le più esose e viete
proibizioni; dividendo per insana arte di regno le molteplici
razze del territorio, ed alimentando così un
perpetuo focolare d’odii privati e di guerre civili; finalmente,
supremo errore, abbandonando alla Compagnia
di Gesù non solo l’apostolato morale e religioso delle
popolazioni, ma la proprietà di vaste ricchezze, quindi
l’uso e l’abuso d’uno sterminato potere; la Spagna
preparò a sè stessa l’immancabile giorno, in cui sarebbe
stato incerto se le colonie sentissero più il peso
della madre patria o questa l’impedimento, la minaccia
e il danno di quelle.
</p>

<p>
Ma già lo dicemmo: prima che finisca il secolo XVII,
la Spagna doveva incontrare anche sulle rive orientali
della Plata quell’intraprendente vicino e ardito
rivale che da oltre cent’anni scontrava su tutti i mari
del mondo, e dividere con esso la gran preda dell’America
meridionale: il Portogallo.
</p>

<p>
Il maggior difetto del Brasile fu sempre la incertezza
<span class="pagenum" id="Page_112">[112]</span>
dei confini. Naturale però che i Portoghesi, già
padroni di Rio Grande e delle sorgenti dell’Uruguay,
tentassero di spingersi fino alle sponde di quell’immenso
fiume, il quale, oltre all’essere il più certo e
stabile confine ch’essi potessero desiderare alla loro
sterminata colonia, metteva nelle loro mani una delle
più grandi vie fluviali del Nuovo Mondo. Ma naturale
altresì che gli Spagnuoli contrastassero con ogni
lor possa un tanto acquisto, e che i due fratelli latini
si trovassero di fronte colle armi in pugno sulla penisola
americana, come pochi anni prima s’erano trovati
sulla iberica. E fu lotta quasi centenne, cominciata
il 1680 dai Portoghesi colla fondazione, sul margine
stesso della Plata, della Colonia del Sacramento; finita
soltanto nel 1777 per il trattato di Sant’Idelfonso.
</p>

<p>
Ogni guerra, ogni avvenimento europeo, in cui per
l’uno o per l’altro motivo, a lato o di fronte, fossero
involti la Spagna e il Portogallo, aveva il suo contraccolpo
sulle sponde della Plata. Ripresa Colonia del
Sacramento dagli Spagnuoli, il Portogallo s’accampa,
nella guerra di successione di Spagna, contro di essa,
ed il trattato di Utrecht gli restituisce Colonia; Ferdinando
VI sposa una infante di Portogallo, e questi
guadagna, per il trattato del 1750, tutte le missioni
gesuitiche poste lungo il margine orientale dell’Uruguay;
scoppia nel 1762 la guerra tra la Spagna e l’Inghilterra,
e il Portogallo fa causa comune con questa,
ed ecco il Ceballos, governatore di Buenos-Ayres, trarre
partito dalle rotte ostilità, riprendere Colonia, invadere
Rio Grande e minacciare a sua volta il Brasile.
Non si danno vinti per questo i Portoghesi, e veggono
ancora per terra e per mare due giorni di vittoria; ma
il Ceballos li va ad assalire sull’Oceano fin nel cuore
della provincia di Santa Caterina, e impone loro il
<span class="pagenum" id="Page_113">[113]</span>
trattato di Sant’Idelfonso che obbliga il Portogallo a
rinunciare a Colonia, e chiude la guerra.
</p>

<p>
Ma che la chiudesse è inesatto; il vero è che la
sospese appena. Se non osiamo dire con un Francese,
«che il possesso della riva sinistra della Plata è per
il Brasile una questione di vita o di morte,<a class="tag" id="tag53" href="#note53">[53]</a>» è manifesto
però ch’esso ha sempre rappresentato a’ suoi
occhi uno dei bisogni più vitali, e delle conquiste più
preziose.
</p>

<p>
Chiuso nella cerchia ardente della zona torrida, diseredato
del beneficio d’un clima temperato e omogeneo
alle razze bianche, padrone delle origini e del
corso superiore dei tre fiumi che compongono la Plata,
ma escluso dalla signoria del grande estuario per cui
sboccano in mare, manchevole di terre idonee alla
coltura delle piante alimentari, privo infine a mezzogiorno
d’una frontiera precisa, sicura e accessibile insieme,
che lo distingua, lo tuteli e lo espanda ad un
tempo, è ben naturale che il Brasile abbia fatto dell’acquisto
della Banda Orientale platense una delle
mète fisse della sua politica, e per dirlo colle parole
d’un vicerè di Buenos-Ayres, «il suo punto di mira
fin dal secolo XVI;» e le guerre che lo vedremo combattere
ancora per questo scopo lo dimostreranno.
</p>

<p>
Il conflitto però per la Banda Orientale non partorì
soltanto frutti di sangue e retaggio di rancori,
ma fu anche cagione di due fatti importanti per la
storia, sebbene diversamente benefici per le colonie
platensi: la fondazione di Montevideo per opera del
governatore Maurizio Zabala nel 1724,<a class="tag" id="tag54" href="#note54">[54]</a> e la istituzione
<span class="pagenum" id="Page_114">[114]</span>
del vicereame di Buenos-Ayres nel 1776. Con Montevideo
la Banda Orientale acquistava non solo un porto
sicuro, una fortezza munita, la capitale d’un governo
distinto; ma l’anima della sua patria nascente, il
cuore ed il braccio della sua indipendenza futura.
</p>

<p>
Separando gli Stati della Bolivia, del Paraguay,
dell’Argentina e dell’Uruguay, dall’antico vicereame
del Perù, e svincolandoli così da un potere lontano,
ignaro e noncurante, incorporando quattro territori
in un unico Stato quasi autonomo, la Spagna non solo
rendeva più facile l’amministrazione, più vigile il governo,
più rapido lo sviluppo di quelle sue colonie;
ma senza volerlo, senza saperlo, ridestava in esse la
coscienza dell’origine e della storia comune, agevolava
col più stretto accordo dei loro interessi il più
intimo scambio delle loro idee, faceva sentir loro le
prime seduzioni d’una vita indipendente e affrettava
ella stessa il giorno della loro emancipazione.
</p>

<p>
Ma prima che quel giorno spunti, la Spagna dovrà
ancora sostenere un’altra guerra con una delle
sue più antiche e formidabili rivali d’Europa, e mettere
a prova un’ultima volta la fedeltà e il valore
de’ suoi figli d’oltre mare.
</p>

<p>
Sdegnata d’averla vista passare fra gli alleati di
Napoleone, nè paga ancora della sanguinosa vendetta
di Trafalgar, l’Inghilterra va nel 1806 ad assalire la
Spagna nelle sue colonie della Plata. E riesce infatti
all’ammiraglio inglese Popham di cogliere per sorpresa
<span class="pagenum" id="Page_115">[115]</span>
Buenos-Ayres; ma l’intrepida Montevideo chiama
all’armi tutta la Banda Orientale; improvvisa un
corpo di milizie, e affidatone il comando al capitano
Liniers (un Francese al servizio della Spagna), lo invia
alla riconquista della capitale. La contrasta, con tenacia
inglese, il generale Berresford, ma Liniers riesce
con furioso assalto ad impadronirsene, e Berresford
è costretto a sgombrare. Però ristorati di nuove forze,
il naviglio e l’esercito britannico riprendono l’offensiva;
pongono l’assedio a Montevideo, e, malgrado la
sua eroica resistenza, riescono a penetrarvi; indi si
volgono a Buenos-Ayres. Comanda le armi di S. M. britannica
l’ammiraglio Whitelocke; difende la città il
prode Liniers con 7000 uomini di milizie improvvisate,
ma dietro ad essi i cittadini, gli schiavi, le donne, il
popolo intero. L’assalto fu tremendo, ma la difesa
invincibile. <i>Cada casa</i> era una <i>fortaleza, cada calle un
atrinchieramiento</i>. Gl’Inglesi ricevuti: <i>Mitralia en las
esquinas de todas las casas, fusileria, granados de mano,
ladrillos y piedras tiradas desde los tejados</i>,<a class="tag" id="tag55" href="#note55">[55]</a> lasciano
mille cadaveri per la via, e il Whitelocke pesto, decimato,
è costretto a sottoscrivere una capitolazione,
colla quale si obbligava a sgombrare tutto il territorio
ispano-americano, e a reintegrare la piazza di
Montevideo nello stato medesimo in cui si trovava nel
giorno della sua resa.<a class="tag" id="tag56" href="#note56">[56]</a>
</p>

<p>
Ed anco questa guerra non fu senza influenza sugli
avvenimenti futuri; riunì le popolazioni della Plata
in una lotta a oltranza contro lo straniero, e ne esperimentò
il valore e la forza; accrebbe l’importanza
<span class="pagenum" id="Page_116">[116]</span>
di Montevideo, che si meritò il glorioso titolo di <i>Reconquistadora</i>;
manifestò i primi sintomi della debolezza
della Spagna, la quale dovette la salvezza del
territorio coloniale più al braccio de’ suoi abitatori
che alle proprie armi, e per la prima volta si trovò
dirimpetto ad essi piuttosto nella condizione di protetta
che di protettrice.
</p>

<h3>II.</h3>

<p>
L’ora pertanto della indipendenza ispano-americana
stava per suonare. L’avevano preparata gli errori e
gli stessi beneficii della Spagna; la precipitavano le
idee del secolo e il turbine medesimo degli avvenimenti
che sconvolgevano l’Europa; la rendeva inevitabile
e fatale la stessa legge che governa i destini
delle colonie, le quali dopo essersi nutrite del latte
della madre patria, quando son fatte adulte e gagliarde
mordono il seno alla nutrice e le volgono le spalle.
</p>

<p>
Sul finire del 1808, una dietro l’altra giungevano
in America queste notizie: che Ferdinando VII, prigioniero
in Francia, aveva venduta per una pensione
l’avita corona a Napoleone; che questi aveva insediato
sul trono di Spagna suo fratello Giuseppe; che
una Giunta centrale s’era costituita a Cadice per rivendicare
i diritti del legittimo Re; che le Asturie
avevano cominciato contro l’invasore una guerra di
coltello; che tutta la Spagna era in fiamme ed in
iscompiglio. Ora questi avvenimenti gittavano anche
le colonie in una specie d’anarchia, ed era ben naturale
che, poste tra un sovrano legittimo, ma imbelle
e disgraziato, e un principe straniero intruso ed
abborrito, e due o tre Giunte rivoluzionarie che si
disputavano il governo senza avere nè autorità nè
<span class="pagenum" id="Page_117">[117]</span>
forza per mantenerlo, esse vedessero spuntare da quel
caos i primi albóri d’un’èra novella, e coltivassero
seriamente da quell’istante il pensiero della loro indipendenza.
La commozione pertanto suscitata anche
sulla Plata da quelle novelle fu, quale doveva essere,
grandissima; tanto più che i due Re contendenti avevano
inviato a Buenos-Ayres legati per indurre quei
coloni a riconoscere le loro rispettive sovranità; e che
il vicerè Liniers, lo stesso che aveva riconquistato
Buenos-Ayres, inclinava, memore della stirpe, a favorire
le parti francesi, le più abborrite di tutte.
</p>

<p>
Ma quando nei primi giorni del 1810 passò l’Oceano
l’annunzio che l’ultimo esercito di Ferdinando VII
era stato disfatto sui campi d’Ocaña, e che oramai
la Spagna andava ingoiata nella monarchia universale
del Cesare francese, trascinando nella medesima voragine
le sue colonie, queste non si contennero più e
pensarono a provvedere senza indugio alle loro sorti.
</p>

<p>
Da principio il movimento ebbe piuttosto un carattere
riformatore che rivoluzionario.<a class="tag" id="tag57" href="#note57">[57]</a> La pluralità
degli Ispano-Americani sembrò accontentarsi d’una
semi-indipendenza, e le Giunte sortite dall’elezione
popolare si limitarono a deporre o scacciare i vicerè
ed i governatori, ed a costituire governi locali sotto
l’alta sovranità di Ferdinando VII. Così Caracas
(19 aprile 1810) la prima ad iniziare il moto; così
Buenos-Ayres (25 maggio 1810); così, a distanza di
poche settimane, la Venezuela, la Nuova Granata, il
Chilì e l’Alto Perù. Ma da un lato la resistenza ben
legittima delle autorità spagnuole, e dall’altro la legge
naturale delle rivoluzioni, fanno sorgere ben presto e
<span class="pagenum" id="Page_118">[118]</span>
prevalere un partito più radicale, il quale proclama
l’assoluta indipendenza da ogni dominio europeo e
rompe in aperta rivolta.
</p>

<p>
A questo punto però la storia degli Stati della
Plata, una fino agli ultimi giorni, si sdoppia, anzi si
tripartisce, e in molti punti diverge siffattamente, che
seguirla sopra una linea sola non è più possibile.
</p>

<p>
Mentre Buenos-Ayres, postasi risolutamente a capo
della rivoluzione, rompe l’ultimo anello che l’avvinceva
alla madre patria, e inviando spedizioni armate
a dar mano agl’insorti della Bolivia e del Perù, si
sforza a trascinare nella medesima via gli Stati della
Plata ed a raccogliere nelle sue mani tutte le fila del
movimento; nel Paraguay e nella Banda Orientale
continua a prevalere il partito medio della semi-indipendenza,
e l’uno e l’altra assai più diffidenti della
supremazia argentina, che paurosi della lontana sovranità
spagnuola, rifiutano di riconoscere la Giunta
rivoluzionaria di Buenos-Ayres, e ne respingono entrambi
le proposte e le armi. Non ci occupiamo più
del Paraguay, che nel 1811 si decide esso pure a liberarsi
dalla signoria spagnuola, ma che poscia, ispirato
dal genio tetro e quasi misantropico del dottor
Francia, si chiude fra le rive de’ suoi due fiumi, e
non ambisce più che di essere la China dell’America
spagnuola.
</p>

<p>
Circa poi all’Uruguay ed a Montevideo, il fatto
della resistenza all’egemonia argentina era spiegato
e giustificato da parecchie ragioni antiche e recenti.
Anzitutto v’erano tra i due paesi differenze di suolo,
di clima, d’abitanti, di costumi, di interessi, che il
tempo e la civiltà avevano piuttosto accresciute che
scemate. Mentre il territorio sulla destra della Plata,
poche leghe al di là delle sue rive non era che una
<span class="pagenum" id="Page_119">[119]</span>
sterminata steppa, battuta dalle vampe assidue d’un
clima tropicale, corsa da torme di cavalli selvatici e
da bande di feroci <i>gauchos</i>, divisa tra pochi <i>estancieros</i>,
veri feudatari della Pampa; quello sulla riva sinistra
offriva, da alcune parti in fuori, tutte le varietà
d’un clima e d’un suolo europeo e tutte le condizioni
a’ suoi abitatori d’una vita civile. Il clima, temperato
lungo il littorale dalle brezze marine, vi è de’ più
dolci; ed anche nell’interno non sale mai nel più
grande estate oltre il 35<sup>mo</sup> grado, nè discende nei più
crudi inverni al 3º sotto zero; onde non si conoscono
in quelle latitudini che due stagioni: la calda da ottobre
a giugno, e la fresca da giugno a settembre.<a class="tag" id="tag58" href="#note58">[58]</a>
Il suolo vi è tanto pittoresco, quanto salubre e ferace;
parecchie catene di montagne, dalle forme trincianti
<span class="pagenum" id="Page_120">[120]</span>
delle lor punte dette <i>cuchillas</i>, lo solcano da nord a
sud; maggiore fra esse la <i>Cuchilla Grande</i> (che non
s’innalza però oltre i 2000 piedi), dalla quale si diramano
numerosi piani digradanti di colline, di terrazze,
di poggi, o come li dicono là di <i>cerri</i> e di <i>cerriti</i>,
che vanno a morire fino intorno a Montevideo
e ad anfiteatro lo chiudono. Innumerevoli acque defluenti
ed affluenti dei due massimi fiumi, il Rio
Grande e l’Uruguay, lo scorrono per ogni parte, lo
abbelliscono e lo fecondano. Le pianure stesse di Colonia,
di Canelones, di Salto, sono praterie verdeggianti
che perdono il nome di Pampas e acquistano
quello di campagne. La popolazione vi è, al paragone
dell’Argentina, più densa; il <i>gaucho</i> più raro, e dalla
natura stessa del suolo agricolo e suddiviso reso innocuo.
Se nel folto delle selve secolari balza il leopardo,
urla il coguar e strisciano il crotalo ed il
corallo,<a class="tag" id="tag59" href="#note59">[59]</a> innumerevoli mandre di buoi, di merinos, di
cavalli moltiplicano sui vasti pascoli e nelle frequenti
estancias, e fruttano al paese la triplice ricchezza
delle carni, dei cuoi, delle lane. Ricche miniere d’oro,
d’argento, di rame, di piombo, d’ogni varietà di minerali
serpeggiano nelle viscere dei monti; nel fondo
delle valli, sui margini dei fiumi, nel cavo delle roccie,
fiorisce tutta la variopinta famiglia delle erbe
medicinali e delle piante coloranti.
</p>

<p>
Finalmente poco lungi dalla palma e dal cedro
allignano il pesco e l’arancio; accanto a vaste foreste,
dove si spiega tutto il lusso della vegetazione
tropicale, maturano il frumento, il mais, quasi tutte
le frutta e gli erbaggi del nostro continente, il quale,
<span class="pagenum" id="Page_121">[121]</span>
ben a ragione, invia il soverchio de’ suoi figli a cercare
nella terra felice il pane e la fortuna, e trova
nella ridente baia di Montevideo uno de’ porti più
ospitali e sicuri del Nuovo Mondo.
</p>

<p>
Ora in siffatto paese era naturale che i coloni europei
s’espandessero più prontamente, serbassero con
maggiore tenacia i loro costumi nativi, predominassero
senza grande sforzo su tutta quella popolazione
mista d’Indiani puri, di negri, di meticci e di
creoli, ancor presso alla barbarie, e sulla quale si
sentivano chiamati a dominare per la superiorità del
sangue, dell’intelletto e del valore.
</p>

<p>
Oltre di che, c’era quel gran fiume, cagione antica
e perpetua di prosperità a’ suoi ripuari, ma altresì
di rivalità e di discordia, e i coloni della Banda
Orientale non avrebbero mai potuto sopportare tranquillamente
ch’esso divenisse l’esclusivo dominio dei
popoli dell’altra Banda.
</p>

<p>
Infine l’esercito spagnuolo, forzato ad abbandonare
l’Argentina, aveva fatto di Montevideo l’estrema sua
cittadella, e cooperava colla sua presenza ad afforzare
l’opposizione che gli Orientali facevano ai disegni rivoluzionari
della riva opposta. Conseguenza di tutto
ciò fu che gli Argentini si videro costretti a porre
l’assedio alla capitale dell’Uruguay, ed è allora che
compare per la prima volta sulla scena un uomo
singolare, chiamato ad esercitare un potente influsso
sui destini della patria sua: Artigas.
</p>

<h3>III.</h3>

<p>
Gaucho di nascita, contrabbandiere di professione,
cumulata, colle frodi e colle rapine proprie alla sua
arte ed alla sua stirpe, un’immensa fortuna, divenne
<span class="pagenum" id="Page_122">[122]</span>
per il triplice prestigio dell’astuzia, del valore e della
ricchezza, così popolare e potente, che il Governo spagnuolo,
a somiglianza di tutte le tirannie deboli, scese
a patti con lui e gli accordò immunità e privilegi, a
condizione che l’aiutasse a combattere e diradare la
numerosa famiglia di contrabbandieri, che era la figliuolanza
naturale del sapiente sistema proibitivo adottato
dalla Spagna.
</p>

<p>
Ma la prima volta che un magistrato tentò opporsi
a non so quale sua pretesa, ecco il prepotente
contrabbandiere dar le spalle al Governo che aveva
fin allora protetto, e giurargli un odio mortale.
</p>

<p>
Era appunto il 1811; la guerra per l’indipendenza
delle colonie durava da circa un anno, e nessuna occasione
più propizia all’Artigas per compiere la sua
vendetta. Sparisce per qualche tempo nel profondo
delle campagne orientali, vi propaga l’odio della signoria
spagnuola, chiama a raccolta i suoi gauchos,
i suoi contrabbandieri, quanti han fede nel suo nome;
copre di <i>guerrillas</i> l’Uruguay e lo trascina nella lotta
dell’indipendenza comune.
</p>

<p>
Era per la rivoluzione un soccorso tanto insperato,
quanto poderoso. Buenos-Ayres manda in rinforzo dell’inatteso
alleato le truppe reduci dall’infelice spedizione
del Paraguay; l’Artigas così rafforzato traversa
quasi in trionfo tutta la Banda Orientale, e dopo aver
battuto insieme al generale Rondeau<a class="tag" id="tag60" href="#note60">[60]</a> gli Spagnuoli
a Las Piedras, si unisce all’esercito argentino che assediava
Montevideo.
</p>

<p>
A questo punto però la storia così dell’Uruguay
come dell’Argentina immiserisce in tanti conflitti
di fazioni e litigi di persone e puntigli d’ambizioni,
<span class="pagenum" id="Page_123">[123]</span>
da confondere e stancare gli stessi storici dei
due paesi.
</p>

<p>
Nella «Giunta governativa» argentina un partito
Moreno demagogico s’accapiglia col partito Saavedra
autoritario o monarchico che sia,<a class="tag" id="tag61" href="#note61">[61]</a> e le loro dissensioni
penetrano nell’esercito che campeggia nell’alto Perù e
ne cagionano la rotta; intanto quattromila Portoghesi,
clandestinamente assoldati dalla principessa Carlotta di
Borbone, invadono l’Uruguay e marciano su Montevideo
in soccorso degli assediati. L’Artigas, offeso che il
comando in capo dell’esercito d’operazione sia stato
affidato al Rondeau, abbandona con tutti i suoi l’assedio
e si rivolge a combattere per conto suo i Portoghesi.
A Buenos-Ayres il Saavedra è deposto e i partiti
si succedono ai partiti, i governi ai governi; tuttavia
il Rondeau rinforzato da nuove truppe continua
vigorosamente a battere Montevideo, sinchè il vicerè
di Spagna, Elios, perduta la speranza del soccorso
portoghese, si rassegna a cedere la piazza, sottoscrivendo
una capitolazione (novembre 1811) per la quale
gli Spagnuoli dovevano sgombrare l’Uruguay, che veniva
in tal modo a restar libero e padrone dei propri
destini. Nessuno però mantiene i patti; nè i Portoghesi
si ritirano dall’Uruguay, nè l’Artigas cessa dallo
scaramucciar contro di loro, e per legittima conseguenza
nemmeno il vicerè spagnuolo Vigodet, succeduto
ad Elios, consente ad abbandonare Montevideo.
Invano il Governo di Buenos-Ayres intima all’Artigas
di sospendere le ostilità; ai Portoghesi ed agli Spagnuoli
di sgombrare; le armi soltanto potranno decidere
ancora la lite. Ecco perciò Buenos-Ayres infaticabile
nel proseguire il suo disegno d’unificazione,
<span class="pagenum" id="Page_124">[124]</span>
levare e spedire nuove milizie, le une per combattere
i Portoghesi e contenere insieme il ribelle <i>caudillo</i>
uruguayano, le altre per ricominciare l’investimento
di Montevideo.
</p>

<p>
Fortunatamente però i Portoghesi, allarmati dalle
forze soverchianti spedite loro incontro, si decidono a
ripassare l’Uruguay senza battaglia, e l’Artigas consente
di riunire le sue bande rivoluzionarie all’esercito
argentino e a riprendere con esso l’assedio della
tante volte contrastata fortezza. Ma qui tutto non
finisce, nè tutto si chiarisce ancora, per la semplice
ragione che nè i voltafaccia, nè i puntigli, nè le pretensioni
dell’Artigas finivano mai, nè quel qualsiasi
concetto che lo guidava era pur anco riuscito a farsi
strada per mezzo alle tenebre del suo grosso cervello
ed a prendere forma concreta ed intelligibile così ai
suoi seguaci come a’ suoi avversari. Era cortezza di
mente, volubilità di carattere o dissimulazione profonda
d’arcani disegni? Era soltanto, come fu detto,
la meschina invidia dei generali a lui superiori che
guidava la sua condotta balzana; o non era anche un
presentimento istintivo, un sospetto oscuro, ma patriottico,
che aiutando egli il Governo di Buenos-Ayres
a liberare la patria sua dagli Spagnuoli, contribuiva
a metterla nelle mani degli Argentini? Noi abbiamo
indarno chiesto agli storici della Plata la soluzione di
questo doppio problema: forse essi medesimi lo cercarono
invano; forse nessuno potrà trovarla mai; forse
nemmen l’Artigas avrebbe saputo darla. Certo è questo
solo (certo e strano ad un tempo), che l’Artigas
diserta una seconda volta dal campo degli assedianti,
e va a continuare per conto suo la guerra nelle native
campagne; poi, a un tratto, quando ode che il
generale Alvear è finalmente riuscito ad impadronirsi
<span class="pagenum" id="Page_125">[125]</span>
di Montevideo e a dare così l’ultimo colpo alla signoria
spagnuola sulla Plata, ricompare sulla scena,
si presenta arditamente al generale argentino, e in
nome dell’indipendenza dell’Uruguay gli intima di
sgomberarne la capitale, che a lui solo, Uruguayano,
spetta di occupare.
</p>

<p>
Naturalmente il Governo di Buenos-Ayres non poteva
accomodarsi ad una pretesa sì temeraria, e s’apprestò
a rintuzzare coll’armi l’audace guerrillero.
Ma questi non era più solo o accompagnato da poche
masnade di gauchos e di contrabbandieri: lo scortava
ormai un seguito di oltre dodicimila combattenti; lo
spalleggiava tutto l’Uruguay. Oltre di che, ogni oscurità
era ormai dileguata dal suo pensiero; quello ch’egli
volesse era finalmente manifesto: la piena ed assoluta
indipendenza della Banda Orientale da qualsiasi dominazione
americana od europea, spagnuola, portoghese
od argentina che fosse. E questa idea poteva essere,
considerato il tempo e le circostanze, uno sproposito,
ma era l’aspirazione più antica, il sogno più costante
degli Uruguayani; il solo concetto che rispondesse alle
tradizioni ed alle necessità della patria loro, e sarebbe
vano discuterlo.
</p>

<p>
L’antico contrabbandiere pertanto gridato liberatore
fa valanga; il suo luogotenente Fruttuoso Ribera
sconfigge a Guajabò l’esercito argentino; lo stesso Artigas
entrato in Montevideo proclama l’indipendenza
della Banda Orientale e vi stabilisce il suo governo;
indi, presa a sua volta l’offensiva, invade per il Nord
l’Argentina, penetra fin nella provincia di Buenos-Ayres
e col concorso del partito federalista argentino,
riuscito ad insediarsi al potere, si fa riconoscere
capo o <i>Protector</i> di una Confederazione, nella quale,
secondo il suo disegno, dovevano entrare non solo
<span class="pagenum" id="Page_126">[126]</span>
la Banda Orientale, ma tutte le provincie e i popoli
dei due margini del Parana, compresi Santa-Fè e
Cordova.<a class="tag" id="tag62" href="#note62">[62]</a>
</p>

<p>
Ma simile in questo ad un altro eroe di nostra conoscenza,
il <i>guerrillero</i> uruguayano era tanto atto a
combattere, quanto inetto a governare. Mentre le sedizioni
militari e le fazioni civili funestavano le
provincie dell’Argentina, l’Uruguay cade in preda
all’anarchia. Il bestiale Ortoguez, governatore di Montevideo,
disonora con feroci supplizi e selvaggie rappresaglie
la nascente libertà orientale, e soltanto il suo
successore Ribera riesce a porre un confine a tanta
immanità; le provincie in balía alle fazioni provano
tutti gli strazi della guerra civile, e la Confederazione
dell’Artigas si sfascia appena composta. E allora i Brasiliani
(1816) non mai dimentichi dell’antica loro terra
promessa, approfittano di quell’anarchia, se ne formano
anzi un diritto, e col tradizionale pretesto di ristabilire
l’ordine e la pace, invadono quella Banda
Orientale che era <i>el blanco á que hacen su tiro desde
principios del siclo XVI</i>.<a class="tag" id="tag63" href="#note63">[63]</a>
</p>

<p>
Così l’anno stesso in cui tutti gli Stati componenti
le antiche colonie spagnuole suggellavano nel Congresso
<span class="pagenum" id="Page_127">[127]</span>
di Tucuman il patto della loro comune indipendenza,
solo l’Uruguay era minacciato di perderla
per sempre. Accorre alle difese l’Artigas; guidati dal
suo esempio, il Ribera, l’Oribe, il Lavalleja (importa ricordare
questi nomi) oppongono su tutti i punti del
territorio una disperata resistenza, ma indarno; i Portoghesi
sono già sotto le mura di Montevideo. L’Artigas
allora chiede il soccorso del Governo di Buenos-Ayres,
il quale tornato in mano degli unitari lo concedè a
condizione che sia riconosciuta la sua autorità e supremazia.
Ma il <i>Protettore</i> della Banda Orientale rifiuta
il patto, chi vuole per ispirazione di genio, chi
crede per grettezza di spirito e vacuità d’intelletto. Per
gli unitari infatti e per gli schietti nemici d’ogni
signoria straniera, la risoluzione dell’Artigas fu peggio
che un errore, una colpa; per i federali e per quelli
che al predominio degli abborriti <i>Porteños</i> (così son
chiamati a Montevideo quei di Buenos-Ayres) anteponevano
qualsivoglia dominazione, un miracolo d’antiveggenza
politica, l’idea madre della futura indipendenza
orientale.
</p>

<p>
Noi staremmo cogli unitari, quantunque sappiamo
che è assai facile l’errare applicando agli avvenimenti
d’un paese e d’un tempo interamente diversi le idee
del proprio. Ne avvenne però questo, che i Brasiliani
prima che finisse il 1819 erano padroni di quasi tutto
lo Stato orientale; che l’Artigas dopo una eroica campagna
di quattro anni, osteggiato da’ suoi luogotenenti,
era costretto a cercare un asilo nel Paraguay; che
finalmente nel 1821 l’Uruguay era incorporato definitivamente
al Brasile col nome di <i>Stato Cisplatino</i>, sì
che dopo tanti anni di lotta esso non aveva ottenuto
che di mutare la sua catena.
</p>

<p>
<span class="pagenum" id="Page_128">[128]</span>
</p>

<h3>IV.</h3>

<p>
Tuttavia la dominazione brasiliana sulla Plata,
quantunque riconosciuta in sulle prime dai <i>cabildi</i>
(consigli) delle varie città, e dagli stessi antichi luogotenenti
dell’Artigas, non durò lungamente tranquilla.
La trasformazione del Brasile da regno in impero indipendente
(1822) anzichè accrescere la sua autorità
e la sua forza, parve turbarle e sminuirle. Obbligato
a difendersi dalle congiure interne e persino dalle sedizioni
de’ suoi stessi governatori, ed a schermirsi insieme
dalle intimazioni di Buenos-Ayres, che afforzato
dal voto degli stessi Orientali reclamava la loro riunione
allo Stato avito, il Brasile non godette certamente
le beatitudini della possidenza. Regnò nonostante
qualche tempo ancora, se non amato, temuto; quando
nel 1824 un importante avvenimento precipitò la rovina
della sua breve conquista. Il 9 dicembre 1824 i
riuniti eserciti repubblicani della Colombia e del Perù
sotto il comando del generale Suchrè disfanno nei
piani di Agacuchos l’ultimo esercito spagnuolo e annientano
per sempre la signoria iberica nell’America
del Sud. Ora la solenne vittoria fu non solamente decisiva
per la Spagna e le sue colonie, ma esercitò
altresì sulle sorti della Banda Orientale e de’ suoi recenti
dominatori un’influenza capitale. La battaglia
d’Agacuchos partorì, per tacere dei maggiori, questi
tre effetti: collo spezzare gli ultimi frammenti del giogo
che opprimeva l’America spagnuola fece sentire all’Uruguay
più acuto il dolore, più ardente la vergogna
di quello che il Brasile gli aveva imposto; assicurando
la indipendenza allo Stato Argentino gli offrì
nel tempo stesso l’occasione, gli agevolò il modo di
<span class="pagenum" id="Page_129">[129]</span>
provvedere all’emancipazione dell’altra riva della
Plata; isolando finalmente il Brasile in una cerchia
di Stati autonomi e bellicosi, lo pose ben presto nella
necessità di scegliere fra una guerra implacabile e
rovinosa, e la rinuncia d’una preda che gli costava
tanto.
</p>

<p>
E gli eventi lo chiarirono ben tosto. Nella primavera
del 1825 trentatrè animosi Orientali, soldati quasi
tutti dell’Artigas e capitanati da Juan Antonio Lavalleja,<a class="tag" id="tag64" href="#note64">[64]</a>
giurata solennemente la liberazione della patria
loro, irrompono nella Banda Orientale; che infiammata
dal loro generoso ardimento si solleva tutta quanta sui
loro passi, e incomincia contro il nuovo straniero una
di quelle tremende campagne di <i>guerrillas</i> onde quei
paesi vanno famosi. Il Brasile rinfaccia al Governo
di Buenos-Ayres d’aver promossa ed aiutata la ribellione;
ma questo, lungi dallo scusarsi, abbraccia
manifestamente la causa orientale e si prepara a
<span class="pagenum" id="Page_130">[130]</span>
sostenerla coll’armi. La guerra allora non è più soltanto
fra l’Impero e gl’insorti d’una sua provincia,
ma tra esso e tutti i popoli della Plata, ridesti novellamente
all’antico sentimento della loro fratellanza,
riuniti ancora sotto il vessillo dei loro giorni gloriosi:
<i>O Libertad o Muerte</i>. Ormai la lotta è impegnata per
terra e per mare. Alla forte armata dell’Impero,
l’Argentina non può opporre che una piccola squadra
di tre legni; ma la comanda uno dei più intrepidi
marini dell’Inghilterra, l’ammiraglio Brown. Contro il
numeroso e agguerrito esercito brasiliano, i Confederati
della Plata non possono mettere in campo che milizie
improvvisate e bande indisciplinate; ma le guidano
il Rondeau, l’Alvear, il Ribera, l’Oribe, il Lavalleja:
tutti i prodi della prima guerra d’indipendenza, e il
valore bilancia il numero e la forza.
</p>

<p>
Però dopo una varia vicenda di combattimenti terrestri
e navali, di fortune e di rovesci, di prodezze e di
carnificine, il Brown sconfigge la flotta brasiliana e si
impadronisce dell’isola di Martin Garcia, la più forte
stazione navale della Plata; l’Alvear distrugge l’esercito
spagnuolo sui campi d’Ituzaingo (20 febbraio 1827);
onde il Brasile ê costretto a chiedere la pace, e dopo
un intrico di lunghi e insidiosi negoziati a sottoscrivere
il trattato di Rio Janeiro, del 25 agosto 1828,
mercè il quale la Repubblica argentina e l’Impero
del Brasile riconoscevano mutuamente, sotto la garanzia
della Francia e dell’Inghilterra, la indipendenza
della Banda Orientale, obbligandosi entrambe a difenderla
in caso di necessità.
</p>

<p>
Ecco dunque la Banda Orientale liberata un’altra
volta, e vorremmo poter dire per sempre. Ratificato
e riconosciuto dalle Potenze il trattato di Rio Janeiro;
votata la Costituzione del 24 maggio 1830, per la
<span class="pagenum" id="Page_131">[131]</span>
quale <i>el Estado oriental de l’Uruguay adopta para
su gobierno la forma rapresentativa republicana</i> e due
Camere con un presidente rieleggibile ogni quattro
anni, venne eletto primo presidente, non senza contrasti,
quel Fruttuoso Ribera, che abbiamo veduto primeggiare
sulla scena dell’Uruguay fino dal 1811, il
cui nome rivedremo mescolato di nuovo ad altre lotte
non lontane. Per intenderle però ci conviene ripassare
per alcuni istanti sull’altra riva della Plata.
</p>

<h3>V.</h3>

<p>
Anche l’organizzazione dello Stato Argentino era
stata difficile e laboriosa, nè era compita ancora. Quei
due partiti, <i>Unitario</i> e <i>Federalista</i>, che vedemmo apparire
fin dai giorni dell’Artigas, non avevano posato
mai, e, sotto un certo rispetto, può dirsi che vivano
tuttora. E ciò perchè non il caso li aveva formati o
il capriccio degli uomini, ma le condizioni stesse del
paese. Gli Unitari volevano l’unità e l’indivisibilità
di tutti gli Stati della Plata, sotto un governo forte
ed accentrato, ma liberale e civile insieme. I Federalisti
volevano bensì l’unione, ma fondata sull’autonomia
dei singoli Stati, rispettosa delle costumanze
antiche e delle consuetudini locali; vincolata soltanto
più di nome che di fatto all’autorità centrale della
metropoli. Era in sostanza la lotta delle campagne
contro le città, dei <i>gauchos</i> contro i <i>ciudadanos</i>, e
disse bene un Argentino: «della civiltà contro la
barbarie.<a class="tag" id="tag65" href="#note65">[65]</a>»
</p>

<p>
Certamente questi due partiti fra alcune cose giuste
<span class="pagenum" id="Page_132">[132]</span>
ne volevano entrambi una impossibile. L’unità assoluta
d’uno Stato per tante guise disforme, congiunta ad
un governo largamente liberale e civile in un paese in
gran parte barbarico, era un’utopia; dal canto opposto
l’unione senza la forza e il potere unificatore, il
fascio senza il legame, era un assurdo. Ma impossibilità,
utopíe, assurdità portavano tutte in sè stesse
una fatale giustificazione; erano il frutto delle viscere
stesse del paese. Nè i cittadini di Buenos-Ayres o di
Santa-Fè potevano rassegnarsi ad un regime politico
idoneo ai <i>gauchos</i> del Gran-Chaco, ed agli <i>estancieros</i>
del Corrientes, più che questi potessero adattarsi alle
costumanze ed alle leggi di quelli. Però gli uomini
politici che si fecero interpreti e rappresentanti di
queste due opposte tendenze, le esagerarono forse e
le sfruttarono anche a profitto de’ loro personali interessi;
ma in fondo subirono l’influsso dell’ambiente
in cui essi medesimi respiravano, e obbedivano a necessità
storiche e geografiche che non era in loro arbitrio
modificare d’un colpo.
</p>

<p>
Seguire pertanto i due partiti in tutti gli accidenti
della loro acerrima lotta sarebbe lungo e increscioso
insieme. In generale può dirsi che, eccettuato
il breve periodo dell’invasione dell’Artigas nell’Argentina,
la prevalenza restò alla parte unitaria.
</p>

<p>
Era forse la meno pratica, ma certamente la più
nobile, la più colta e civile. Fin dal 1820 n’aveva
prese le redini il Rivadavia, uomo di larga mente e di
puri costumi e che, educato in Europa al culto delle
idee liberali e delle istituzioni civili, sperava poterne
inoculare nella sua patria i principii. E fu questo, dicono,
il suo errore, ma un nobile errore che fruttò
all’Argentina la libertà di stampa, la libertà individuale,
le prime scuole, le prime banche, le prime
<span class="pagenum" id="Page_133">[133]</span>
franchigie agli emigranti e coloni; infine quella Costituzione
del 24 dicembre 1826, unitaria nell’origine
e nello spirito, all’ombra della quale la Repubblica
Argentina vive ancora. Ma il partito unitario aveva
governato fin troppo. Nel 1827 le campagne mosse dai
loro principali <i>caudillos</i>, capitanate dal Quiroga, il più
famoso <i>gaucho malo</i> dell’Aroja, insorgono, in nome
della perfetta libertà ed eguaglianza di tutte le provincie,
contro l’autorità del Rivadavia e lo costringono
ad abdicare.
</p>

<p>
Gli succede naturalmente un governo federale, e a
presidente della Repubblica viene eletto il colonnello
Dorrego, in voce di federalista moderato. S’intende
però che nemmeno siffatto governo ebbe lunga vita. Il
colonnello argentino Lavalle si mette (nel 1829) a capo
d’un pronunciamento militare, sconfigge il Dorrego,
e coltolo prigione lo fa, con atrocità inutile, fucilare;
ma il sangue frutta sangue, il cadavere del Dorrego si
rizza oramai come una barriera insormontabile fra i
due partiti, e nemmeno il Lavalle può godere a lungo
del suo trionfo. Infatti prima che quel medesimo anno
finisca, Don Juan Manuel Rosas, rimaso fino allora in
fondo della scena, radunate le milizie delle campagne
ond’era capo, ritorna contro il Lavalle, lo mette in rotta
al Puente-Marquez, entra in Buenos-Ayres, assume
con mano di ferro la somma del potere, si fa eleggere
presidente della Repubblica (1830) e diviene in
poco d’ora padrone dello Stato.
</p>

<h3>VI.</h3>

<p>
Chi era codesto Rosas? Quale giudizio può fare
la storia di quest’uomo, stimato dagli uni un grande
statista, dagli altri un tirannello brutale; paragonato a
<span class="pagenum" id="Page_134">[134]</span>
volta a volta a Nerone ed a Washington, a Cromwell ed
a Cesare Borgia; rimasto dittatore per venti anni della
patria sua, amico per qualche tempo della Francia e
dell’Inghilterra, riconosciuto e rispettato da tutte le
Potenze d’Europa; imbrattato di sangue dal capo
alle piante, accompagnato per tutta la vita dalle maledizioni
di migliaia di vittime, eppure morto tranquillamente
sul suo letto in un rispettato esiglio? Se
dovessimo dare una risposta pronta, lo diremmo l’incarnazione
suprema dell’americanismo spagnuolo.
</p>

<p>
Accanto al tipo più tradizionale e comune del
<i>gaucho</i> inseparabile dal suo cavallo, dal suo pugnale
e dal suo <i>lasso</i>, nomade, selvaggio, ma onesto a suo
modo, la Pampa produce tre altre varietà d’uomini
singolari.
</p>

<p>
E primo in riga, il <i>gaucho malo</i>, fratello corrotto
del primo, che avendo un bel giorno assestata una
coltellata a qualche suo rivale, e presa in seguito
l’abitudine di campar la vita con quel suo strumento,
va, come un <i>outlow</i>, errando per le profondità inaccesse
del suo deserto, ottenendo talvolta l’asilo delle
<i>estancias</i> e l’ospitalità delle <i>pulperias</i>,<a class="tag" id="tag66" href="#note66">[66]</a> ed aspettando
una rivoluzione in cui trovare un impiego. Poi accosto,
e quasi sulle orme del <i>gaucho malo</i>, viene il <i>rastreador</i>,
una specie di can bracco umano che fa professione di
scoprire alla pesta così un animale smarrito, come
un bandito nascosto; un che di mezzo tra il bracconiere
e la guardia campestre, il vero <i>policeman</i> della
Pampa. Infine vi è il <i>capataz</i>, conduttore o capo delle
carovane, investito dell’autorità di mantenere la quiete
tra le mandre e la disciplina tra i mandriani, e che
al primo atto di capriccio o di recalcitranza degli uni
<span class="pagenum" id="Page_135">[135]</span>
o delle altre, armato come un negriero d’una grossa
frusta, la mena senza pietà sulla schiena così degli
uomini come delle bestie, e ottiene quasi sempre, mercè
questo semplicissimo regime, il ristabilimento dell’ordine.
</p>

<p>
Ora mettete insieme gl’istinti sanguinari del <i>gaucho
malo</i>, la furbería sbirresca del <i>rastreador</i> e le
abitudini di governo del <i>capataz</i>; unite queste doti
alla ricchezza ed alla potenza d’un <i>estanciero</i>, padrone
di vasti possedimenti e capo a sua volta di
molti <i>gauchos</i>, di molti <i>rastreadores</i> e di molti <i>capataz</i>,
e stendete sopra un siffatto impasto la polvere d’un
galateo signorile e la vernice di una educazione cittadina,
e avrete il Rosas.
</p>

<p>
Nato a Buenos-Ayres, di buona famiglia, ma scacciato
a vent’anni dalla casa paterna per turpe condotta,
si rifugia nelle campagne dell’Argentina e si
fa in brev’ora il compagnone e l’amico dei <i>gauchos</i>,
di cui apprende le costumanze; accettato per carità
d’amici amministratore di due vaste <i>estancie</i>, arricchisce
dei loro migliori frutti; fa dell’<i>estancia</i> sua
l’asilo di tutti i <i>gaucho-malos</i> e di tutti i vagabondi
dei dintorni, e ne diventa insieme il protetto e il protettore.
Venuta la rivoluzione, muta l’<i>estancia</i> in caserma,
organizza i suoi <i>peones</i>, i suoi servi, i suoi
banditi in uno squadrone che chiama <i>colorados del
Monte</i>, e si mette in campagna alla cerca della fortuna.
Indifferente ad ogni opinione, nè unitario nè
federalista, e pronto in sulle prime a servire tutti i
partiti, esordisce difatti armeggiando nelle file unitarie
del Rivadavia; però più mercante che soldato, comincia
con un’impresa da fornitore, nella quale guadagna
al Governo 200,000 <i>duros</i>. Succeduta però la
rivoluzione federalista del 1827 e la presidenza del
<span class="pagenum" id="Page_136">[136]</span>
Dorrego, s’avvede che il partito federalista è il più
forte, e che governo federale non altro significa che
governo di quelle campagne, predominio di quell’elemento
donde egli stesso emana; e uscendo finalmente
da quella accorta penombra in cui stava fino allora
nascosto, riunisce le milizie della campagna, di cui si
era fatto eleggere comandante, a quelle del Dorrego,
e spiega apertamente la bandiera federalista.
</p>

<p>
A questo punto la via dell’astuto Argentino è
chiaramente segnata; la stessa vittoria del Lavalle, la
stessa morte del Dorrego fanno la sua fortuna. L’Argentina
è in preda all’anarchia. Tutti si volgono ansiosi
d’attorno a cercare una mano poderosa che la
soffochi; una volontà senza scrupoli che imponga a
qualsiasi patto la pace, ed ecco Manuele Rosas assumere
in sè le parti di vendicatore del Dorrego, di restauratore
dell’ordine, di pacificatore della patria, e
riuscire egli solo a fondare il governo più durevole,
che dal giorno della sua indipendenza la Plata abbia
veduto.
</p>

<p>
Ma quale fosse quel governo, a quale prezzo pagassero
gli Argentini la sua durata, è orribile a dirsi.
</p>

<p>
Il Rosas non promise a’ suoi elettori che «di governare
secondo sua scienza e coscienza,» e mantenne
la parola; solamente la sua coscienza era quella di
una belva, la sua scienza quella d’un manigoldo. Appena
salito al potere, pubblica un manifesto di stile
così rodomontesco che tutti ne ridono; egli prende
una dozzina di unitari, li fa fucilare e il riso cessa
immantinente. Sopprime immediatamente ogni libertà
di stampa e di parola, proibisce ogni giornale che
non canti le sue lodi, e burlone, come lo sono spesso
i feroci, obbliga la <i>Gaçeta Mercantil</i>, diario ufficiale,
a ristampare per mesi il medesimo articolo che fa il
<span class="pagenum" id="Page_137">[137]</span>
suo panegirico. Avoca nelle sue mani il potere giudiziario
e giudica a beneplacito; abolisce istituti d’insegnamento;
destituisce in massa magistrati ed ufficiali;
brucia e spezza tele e statue credute colpevoli d’allegorie
ribelli; impone a tutti l’obbligo della milizia,
anche agli stranieri; decreta persino che uomini e
donne, quegli all’occhiello, queste al capo, portino un
nodo rosso che distingua i federalisti dagli unitari;
«che marchi, dice un Argentino, il suo armento.<a class="tag" id="tag67" href="#note67">[67]</a>»
</p>

<p>
Ma tutto ciò è nulla al paragone della persecuzione
cominciata fin dal primo giorno contro gli unitari,
e proseguíta per oltre vent’anni col medesimo
accanimento. <i>Mueran los selvages unitarios</i>, fu il grido
del Rosas, e il grido ripetuto dalle campagne alle città,
dalle mille bocche d’un popolo inferocito, si tramuta
in leggi di sangue all’istante ubbidite. Le esecuzioni
capitali con apparenza di un giudizio sembrano, al
confronto degli assassinii proditori e dei massacri in
massa, atti di mite e regolare legalità. Per suggerimento
e sotto la protezione dello stesso Rosas, viene
costituita una società sanguinaria detta <i>Mas-Horca</i>,<a class="tag" id="tag68" href="#note68">[68]</a>
che riceve dal dittatore stesso l’autorità di segnare
a dito gli unitari, o quanti siano sospetti d’esserlo, e
di sterminarli. I governatori delle provincie, degni
seidi del tiranno, pubblicano decreti di questo tenore:
«Tutti gli Argentini sono autorizzati a togliere la
vita agli unitari in qualunque luogo della Repubblica;<a class="tag" id="tag69" href="#note69">[69]</a>»
<span class="pagenum" id="Page_138">[138]</span>
e i bandi feroci sono eseguiti. Non è una guerra, è
una caccia all’uomo, ferina e selvaggia. Gli unitari
cadono a migliaia pugnalati per le vie e per le taverne,
di notte e di giorno, nelle città e nelle campagne;
e fortunati ancora i pochi che salvano la vita
colla perdita degli averi e coll’esiglio. Nè il dittatore
pensa solo a disfarsi dei nemici, ma di quanti amici
abbia ragione di sospettare rivali o di temere potenti.
Così il Lopez, il Cullen muoiono avvelenati o coltellati
d’ordine suo, e persino il Quiroga, il primo sostegno
della sua fortuna, il più fedele alleato delle sue imprese,
la <i>tigre della Pampa</i>, emulo degno della sua rinomanza
feroce, scompare di una morte misteriosa,
di cui il Rosas è accusato; ma che il Rosas audacemente
festeggia.
</p>

<p>
Quando finalmente, provocata dall’immane tirannide,
scoppierà la sollevazione, non degli unitari soltanto,
ma di tutta la Plata, nessun prigioniero di
guerra avrà salva la vita; i vinti saranno decollati,
le loro teste infitte sulle lancie portate in trionfo, i
loro stessi cadaveri diseppelliti, mutilati, seminati a
brani per i campi. Quattordicimila, secondo le <i>Tavole
di sangue</i> dell’Indarte, è il numero delle vittime di
questo Terrore quadrilustre, e forse il pietoso cronista
non le ha potute numerare tutte. E ciò nonostante,
un simile uomo fu eletto sei volte dittatore colla
<span class="pagenum" id="Page_139">[139]</span>
forma più legale; potè anzi rappresentare la commedia
di rifiutare egli pure la croce del potere, e di
farsi pregare per accettarlo; gli riuscì infine di trattare
da paro a paro gli ambasciatori delle estere Potenze,
di farsi beffe delle loro rimostranze e persino
delle loro minaccie. Lo si vide infatti nel 1838, quando
inviati dal Governo di Luigi Filippo, l’un dietro l’altro,
due agenti per reclamare contro il decreto che sforzava
al servizio militare i cittadini francesi, il Rosas
cominciò col rifiutare di ricevere il primo, col pagare
di motti e di scede il secondo, coll’infischiarsi di tutti.
Fu peggio poi quando la Francia, desta alfine al sentimento
della sua dignità, spedì una squadra nella Plata a
sostenere coll’armi i suoi reclami. Allora il Rosas, lungi
dallo sgomentarsi dell’imponente minaccia, fa appello
all’onor nazionale per difendersi contro lo straniero;
si lascia bloccare in Buenos-Ayres, ma non cede alcuno
de’ suoi diritti, e quantunque assalito insieme
dagli unitari del Lavalle e di Montevideo, sa stancheggiare
così bene la Francia a forza di resistenze passive,
di negoziati interminabili e d’astuzie volpine,
che finisce collo strappare all’ammiraglio Mackau il
trattato del 1840, mercè il quale è lasciato come prima,
despotico padrone in casa sua, e la bandiera della
grande nazione si ripiega umiliata dinanzi al brigante
della Pampa.
</p>

<p>
Perchè tutto ciò? e d’onde traeva il <i>gaucho</i> tanto
potere e tanta forza? Lo diremo colle parole stesse
di un Argentino, perchè a noi mancherebbe la perizia
e l’autorità di esprimerlo più efficacemente:
</p>

<p>
«Il Rosas non si sarebbe mai insediato sul primo
scanno della Repubblica, mai avrebbe commessi gli
eccessi che hanno scandolezzato il mondo, se nelle
tradizioni coloniali, nelle condizioni fisiche del suolo,
<span class="pagenum" id="Page_140">[140]</span>
nell’ambizione dei <i>caudillos</i>, nella profonda ignoranza
delle masse, negli odii di razza, nei ciechi e feroci
istinti della parte incolta e viziosa del popolo dei
campi e delle città, nei forviamenti dei partiti, negli
interessi cozzanti d’ogni località e nello sfasciamento
dei vincoli sociali prodotto dalla guerra civile e dall’anarchia,
non avesse incontrati già pronti i ferrei
anelli di quella catena che egli seppe ribadire colla
sua energia, la sua costanza e i suoi delitti; catena
tanto forte che l’Europa più d’una volta tentò, ma
non potè spezzare, e che tanto sangue, tante lacrime
e sacrifici costò ai popoli della Plata.<a class="tag" id="tag70" href="#note70">[70]</a>»
</p>

<h3>VII.</h3>

<p>
Ma i tristi effetti della dominazione del Rosas si
erano fatti sentire già da parecchi anni anche sull’altra
sponda della Plata, e vi avevano riaperte le piaghe
non per anco rimarginate della discordia e delle
guerre intestine.
</p>

<p>
Il Ribera aveva governato sino al 1835 con poca
abilità amministrativa, ma con molta onestà politica,
ospitando i proscritti unitari di Buenos-Ayres, serbandosi
equanime tra le parti, sforzandosi a pacificare
il paese. Oltre di che, scaduto il termine legale del
suo potere, aveva favoreggiato egli stesso la elezione
presidenziale del generale Manuele Oribe, che pure
sapeva suo rivale fin dalla guerra d’indipendenza, che
ebbe competitore nella prima nomina presidenziale,
e non fu mai suo amico. Però della soverchia generosità
ebbe ben presto a pentirsi.
</p>

<p>
L’Oribe non conosceva quella debolezza, che fu detta
<span class="pagenum" id="Page_141">[141]</span>
la memoria del cuore. Tanto acuto di mente, quanto
era grosso il suo antagonista, ma egoista, calcolatore,
freddo, all’uopo crudele, l’Oribe poteva dirsi un Rosas
in minuscolo, e il suo governo lo dimostrò immantinente.
Afferrato il potere, scacciò e perseguitò i
fuorusciti argentini, depose gli amici ed i parenti del
Ribera, rifiutò a questi il governo delle campagne
per darlo ad una sua creatura; inaugurò insomma
sulla sinistra della Plata la politica federalista, intendi
tirannica, che il suo amico e protettore praticava
da anni sull’altra riva.
</p>

<p>
Il Ribera non tardò ad offendersi ed allarmarsi di
questa condotta inattesa del suo successore, e quando
una notte una mano di banditi tentò assassinarlo nella
sua estancia, ed egli potè credere che gli assassini
fossero stati prezzolati dal Presidente, non contenne
più la sua collera, e proclamatolo «traditore alla patria
e alla costituzione,» insorse apertamente contro
di lui. Chiamati alle armi i suoi fedeli partigiani della
campagna, e ordinatili in milizie colla prestezza con
cui in quel paese basta dar un convegno agli uomini
già armati ed a cavallo per farne un esercito, si
spinge contro l’Oribe, che certo non aveva indugiato
a muovergli incontro, e dopo un seguito di sanguinosi
combattimenti, lo sbaraglia completamente a
Las Puntas des Palmas (15 giugno 1837), lo rinchiude
nelle mura di Montevideo, e finalmente lo costringe,
nell’ottobre del 1838, ad abdicare il potere e ad
esulare.
</p>

<p>
Conseguenza di questo fatto fu la rielezione del Ribera
a capo del governo; ma la Repubblica orientale
ebbe da quell’istante due presidenti: uno detto <i>costituzionale</i>,
perchè il Ribera si gloriava d’aver salvata la
Costituzione dagli attentati dell’Oribe; l’altro <i>legale</i>,
<span class="pagenum" id="Page_142">[142]</span>
perchè legittimamente eletto, e deposto unicamente
in forza d’una ribellione.
</p>

<p>
Due presidenti, dicemmo, ed avremmo dovuto soggiungere
due partiti, i quali ancora non avevano nome
e sembianze certe, fuorchè quelle di fazioni personali,
ma che tra poco prenderanno e l’una cosa e l’altra; e
col nome di <i>Blancos</i>, o sostenitori di una maggiore autonomia
delle provincie, ma dell’assoluta indipendenza
della Repubblica, e di <i>Colorados</i>, o fautori d’un governo
più accentrato, ma insieme d’una federazione
fra gli Stati della Plata, continueranno, tra molta
confusione d’idee e sterilità di opere, a combattersi
ed a lacerarsi fino ad oggi.
</p>

<p>
S’intende pertanto da sè che l’Oribe riparasse presso
il Rosas, e che resolo partecipe de’ suoi risentimenti e
de’ suoi propositi, ne ottenesse facilmente la protezione
e l’aiuto. Il Rosas infatti aveva due possenti ragioni per
far sua la causa del proscritto Presidente dell’Uruguay:
anzitutto vendicare la lunga offesa che il Ribera
avevagli fatta di raccogliere e proteggere quei selvaggi
unitari ch’erano riusciti a scampare alle sue ugne
feroci; poscia effettuare l’antico e non mai celato suo
disegno, proseguíto da tanta parte de’ suoi concittadini,
di annettere anche la Banda Orientale alla Repubblica
Argentina, o per lo meno di sottometterla al
suo protettorato.
</p>

<p>
Intanto però che il Rosas s’apprestava a fornire
d’armi e d’armati l’Oribe per una spedizione nell’Uruguay,
era egli stesso bloccato in Buenos-Ayres
dalla squadra francese dell’ammiraglio Leblanc, e minacciato
al tempo medesimo dall’altra Banda della
Plata da una crociata federalista. La capitanava quello
stesso Lavalle che il Rosas aveva sconfitto e costretto
ad andare in bando nel 1830; l’avevano promossa tutti
<span class="pagenum" id="Page_143">[143]</span>
gli Argentini esuli con lui a Montevideo; l’aiutava di
sottomano il presidente Ribera; eran pronte a parteciparvi
alcune provincie argentine, principalmente il
Corrientes e l’Entre-Rios; la sosteneva infine lo stesso
incaricato di Francia, che sperava con tal mezzo forzare
il Rosas a dar ragione ai reclami che aveva fin
allora invano presentati.
</p>

<p>
In sulle prime il Lavalle sbarcato con centotrenta
uomini nell’Entre-Rios ebbe qualche fortuna; ma il
Rosas non si smarrì per questo d’animo, e mentre
teneva testa risolutamente all’invasione inviava
l’Echague (quello stesso governatore d’Entre-Rios
ch’era stato benigno a Garibaldi) ad invadere con
settemila uomini la Banda Orientale che l’Oribe assaliva
e sollevava per altre vie. Ma il Ribera, che in
quella guerra diretta oramai più contro la tirannide
dell’Argentino che contro l’Oribe aveva con sè tutta
la grande maggioranza del paese, mette in rotta a
Chagancia, 29 decembre 1839, l’esercito dell’Echague,
sbaraglia e fuga in altri combattimenti l’Oribe, sbratta
di nemici tutto il territorio orientale, ma resta quasi
due anni improvvidamente inoperoso.<a class="tag" id="tag71" href="#note71">[71]</a>
</p>

<p>
In questo frattempo il Lavalle, rinforzato di nuove
bande, copertamente spalleggiato dalla flottiglia francese
aveva aperto nel marzo 1840 una nuova campagna,
e dopo battuto in più scontri l’Echague, e lasciandosi
<span class="pagenum" id="Page_144">[144]</span>
sui fianchi il Campo di Santo Lugares, dove il
Rosas si era concentrato con tutte le sue forze, s’avanza
arditamente contro Buenos-Ayres. La città, a dir vero,
era difesa da poche truppe, chiusa dal mare dai Francesi,
abitata da una popolazione impaziente di scuotere
il giogo ignominioso di dieci anni; sicchè, come fu
detto, il Lavalle avrebbe forse potuto con un colpo di
mano impadronirsene. Scelse invece ritirarsi, e chiunque
consideri che poco lungi dal suo fianco stava accampato
tutto l’esercito del Rosas, non potrà fargliene
colpa: nessuna scusa invece può trovarsi al Ribera,
che se ne stette due anni inerte; che lasciò passare i
più bei giorni della fortuna del Lavalle senza andare in
suo soccorso; doppiamente biasimevole, poichè questo
soccorso lo promise e lo patteggiò, e non lo diede mai.
Punto davvero oscuro nella vita di codest’uomo, le cui
azioni sembrano un’alternativa di eroiche temerità e
di tentennamenti senili.
</p>

<p>
Ma non fu soltanto alla ritirata del Lavalle e all’inerzia
del Ribera che il Dittatore dovette la sua salvezza.
Egli ne va debitore anche più alla Francia, la
quale essendo impegnata dal suo onore a sostenere la
rivoluzione da lei stessa fin allora favorita e sussidiata,
e ad ottenere la dovuta soddisfazione ai suoi giusti
reclami, si lascia invece per due anni baloccare dall’astuto
masnadiero; diserta la causa del partito col
quale aveva fino all’ultimo congiurato, e ratificando
l’umiliante trattato dell’ammiraglio Mackau cospira
a rafforzare il prestigio e la potenza di quel despota
incivile che pareva dovesse ad ogni istante annientare.
E immagini ognuno se il Rosas non seppe trar profitto
da queste circostanze! Favorito dall’indugio dei
suoi nemici, reintegrato dal trattato Mackau nel favore
popolare, libero oramai di rovesciarsi con tutte
<span class="pagenum" id="Page_145">[145]</span>
le sue forze contro gli insorti, lancia l’Echague a domare
le provincie, l’Oribe a perseguitare il Lavalle, e
intraprende contro i Federalisti quella guerra di coltello
senza pietà e senza giustizia, che doveva fare degno
riscontro sui Campi, alla <i>Mas-Horca</i> delle città. Il Lavalle
tuttavia continua ad opporre per oltre un anno
la più disperata resistenza; ma dopo una serie alternata
di vittorie e di rovesci, stremato di forze, addossato
all’estremo confine settentrionale dell’Argentina
è sorpreso e disfatto a Famalla (19 settembre 1841) e
non resta a lui stesso che cercare salvezza nella fuga.
</p>

<p>
Pure il suo triste destino non era compiuto ancora.
Sorpreso pochi giorni dopo in una casa dove s’era
rifugiato, è proditoriamente assassinato, e i suoi ultimi
e fidati amici non ponno che a stento salvare il
suo cadavere, difendendolo colle armi dalla ferocia
dei vincitori.
</p>

<p>
E perchè appaia in un punto solo l’odio che l’eroico
soldato, due volte campione dell’indipendenza della
patria sua, aveva accumulato sul proprio capo, e la
brutale ferocia di cui erano briachi gli uomini che lo
perseguitavano, basti aggiungere sol questo, che l’Oribe
mandò a frugare tutti i luoghi dove sospettava fosse
stato sepolto, affinchè diseppellitolo gliene portassero
innanzi il capo reciso; e quando seppe che gli era stata
data sepoltura in Bolivia, osò ancora reclamare la estradizione
della sua spoglia; il che, a dir vero, non poteva
essere da alcun Governo, appena umano, concesso.<a class="tag" id="tag72" href="#note72">[72]</a>
</p>

<p>
<span class="pagenum" id="Page_146">[146]</span>
</p>

<p>
Franco ormai da ogni nemico interno, spente in un
mare di sangue le ultime faville dell’insurrezione federalista,
al Rosas restò piena balía di consacrarsi tutto
intero all’adempimento dei disegni, a lungo covati,
contro Montevideo; e sotto la maschera di restaurare
il governo <i>legale</i> del suo proconsole Oribe, annientare
l’avanzo dei nemici che ardivano ancora resistergli
di là dalla Plata. Lasciata perciò la cura all’Echague
ed all’Urquiza, nomi che gli avvenimenti futuri
ingrandiranno, di tenere in iscacco il Ribera sull’Entre-Rios,
affida all’Oribe un esercito di quattordicimila
uomini e nell’estate del 1842 lo manda ad invadere,
per il Paranà, la Banda Orientale.
</p>

<h3>VIII.</h3>

<p>
Gli è allora che vediamo riapparire in campo il
nostro Garibaldi. Dal giorno del suo arrivo in Montevideo
si era tenuto in disparte da ogni briga politica,
e penetrato dalla sua nuova condizione di padre
di famiglia, non ebbe in quei primi momenti altra
cura che di procacciarsi un pane onorato con cui
sostentarla. Oltre di che le poche centinaia di pataconi,
ricavate dalla vendita dei buoi, avevano preso
ad una ad una il volo, e le più urgenti necessità cominciavano
a battere alla sua porta. È vero che non
gli mancavano amici ospitali e generosi; a siffatto
uomo non mancarono mai, ed egli stesso, nelle sue
<i>Memorie</i>, ricorda con riconoscenza e Napoleone Castellini,
che primo gli spalancò le porte di sua casa,
e i fratelli Antonini, e Giovanni Rizzo, e Giambattista
Cuneo, che gli furono larghi d’ogni maniera di
favori e cortesie; ma appunto per ciò a lui ripugnava
abusare di tanta generosità, e ad ogni patto voleva
<span class="pagenum" id="Page_147">[147]</span>
avere alle mani un’arte, purchè sia, da campare la
vita. In sulle prime però non trovò di meglio che
darsi al sensale di mercanzie; ma poichè i lucri dell’avventizia
industria non bastavano a sbarcare la
giornata, giunse ben presto il sussidio d’un altro mestiere
a lui non ignoto, che l’aveva aiutato già altre
volte a lottare colla fame: il mestiere, o professione
che sia, del maestro di scuola. Così smezzandosi tra
il mercato e la scuola, dedicando una parte del giorno
a mostrar campioni e combinar negozi, e l’altra parte
a dar lezioni di algebra e geometria nel Collegio Semidei,
potè tirare innanzi parecchi mesi colla sua famiglia
in una quieta e modesta penombra, finchè gli
avvenimenti del 1842 vennero a strapparnelo ed a rigettarlo
di nuovo nel procelloso elemento a cui era nato.
</p>

<p>
L’invasione infatti del Rosas era cominciata; le
avanguardie dell’Oribe avevano già passato il Paranà;
la Repubblica era minacciata nel cuore e urgeva
ch’ella corresse senza indugio ai ripari, nè lasciasse
inoperoso alcun valido braccio atto a difenderla. Ora
Garibaldi era tra questi. Gli Orientali avevano imparato
a conoscerlo fin dal giorno del suo duello coi
lancioni dell’Oribe, e il grido delle sue gesta nel Rio
Grande, prontamente riecheggiato sulle rive della Plata,
non aveva fatto che accrescerne la fama. Come uomo
di mare principalmente era parso meraviglioso, e gli
Orientali guardavano a lui con tanta maggiore invidia
ed ammirazione, in quanto sapevano bene che, se
il loro paese era stato in ogni tempo fin troppo fecondo
di generali di terra, non aveva ancora veduto
sorgere alcun capitano di mare atto a governarne la
nascente marina. Finalmente gli amici di Garibaldi
in particolare, e la colonia italiana in generale, facevano
a chi più magnificava quello che oramai poteva
<span class="pagenum" id="Page_148">[148]</span>
dirsi la «leggenda de’ suoi gesti;» e vuoi per l’orgoglio
ben legittimo di veder riconosciuto il merito ad un
loro compatriotta, vuoi perchè fossero essi medesimi
interessati all’esito d’una guerra in cui erano in giuoco
i loro più preziosi interessi, andavano con insistenza
propagando e accreditando l’opinione che Garibaldi
fosse ormai necessario; nessuno meglio di lui poter
condurre alla vittoria la giovane flottiglia orientale;
il Governo incontrare una grande responsabilità, se
non assicurava prontamente alla Repubblica l’opera
d’un uomo capace di renderle tanti servigi.
</p>

<p>
E il Governo non volle incontrarla; e quantunque
il ministro della guerra Vidal non fosse molto propizio
alla flotta, che giudicava inutilmente onerosa, nè,
a quanto pare, molto amico del marinaio italiano,
tuttavia non seppe resistere al voto pubblico, e si
decise ad offrirgli, prima il comando della corvetta
<i>Costitucion</i>, e poi di due altri legni, il <i>Pereira</i> ed il
<i>Procida</i>, che componevano infatti la parte più attiva
della squadra repubblicana.
</p>

<p>
Garibaldi in sulle prime esitò, e diremmo quasi,
rifiutò. Non tanto forse perchè si sentisse stanco
di avventure, o lo sgomentassero le amarezze che
la permalosità de’ suoi nascenti rivali gli preparava,
quanto perchè gli era rimasta nell’anima la dolce
illusione che il giorno della riscossa d’Italia non fosse
lontano; ed egli voleva tenersi affatto libero d’impegni
per poter accorrere in di lei aiuto alla prima
chiamata. Poichè non conviene dimenticarsi che sotto
il poncio del <i>filibustiere</i> batteva sempre il cuore dell’Italiano;
che l’Italia era la mèta suprema di tutti
i suoi passi e la molla segreta d’ogni sua azione;
che insomma i campi d’America non erano a lui che
palestra temporanea dove esercitar il braccio e addestrare
<span class="pagenum" id="Page_149">[149]</span>
il cuore per le battaglie, sperate non lontane,
della patria sua.
</p>

<p>
Tuttavia la pertinace insistenza degli amici, i reiterati
inviti del Governo, le istanze che da ogni parte
gli venivano, finirono col vincere la sua riluttanza.
Anzitutto il signor Stefano Antonini, armatore italiano
stabilito a Montevideo, gli aveva fatto formale
promessa che al primo cenno d’insurrezione in Italia
gli avrebbe fornito il bastimento col quale recarvisi;
e questo argomento valse per tutti. Oltre di questo,
egli stesso s’era venuto a poco a poco persuadendo,
che se v’era causa giusta da difendere era quella di
Montevideo; se tirannia esosa da abbattere, quella del
Rosas; se impresa degna della fede d’un paladino e
del braccio d’un eroe, quella onde il popolo lo voleva
suo campione. Quel che i Gabinetti diplomatici nella
volontaria loro cecità fingevano non comprendere, egli
l’aveva inteso chiaramente: sulla Plata non si combatteva
soltanto per la libertà d’una piccola Repubblica,
ma per le ragioni dell’umanità tutta quanta,
e nessun uomo di cuore aveva il diritto di dire: questa
guerra non mi riguarda. Ai suoi occhi la questione
era semplicissima: si trattava di liberare la
terra da un mostro, e chiunque aveva cuore doveva
tentarlo. Libere la grande Francia, la illustre Inghilterra,
la vecchia Europa e la giovine America di tollerare
in pace e all’uopo di carezzare la belva in
sembiante umano, che da dodici anni desolava le due
rive della Plata; a Garibaldi siffatta libertà era negata.
La sua nobiltà lo obbligava, il sangue eroico
che gli scorreva nelle vene, lo sforzava a camminare
dritto sul mostro ed a misurarsi con lui; Ercole doveva
affrontar l’idra, e Teseo non poteva sfuggire al
drago.
</p>

<p>
<span class="pagenum" id="Page_150">[150]</span>
</p>

<p>
Infine quale seduzione più imperiosa per un Italiano,
che la lusinga di far rivivere sui campi glorificati
dalle battaglie dell’indipendenza ispano-americana
il nome quasi spento in Europa della patria
sua; quale tentazione più potente per l’eroe, al cui
orecchio risuonavano ad ogni istante le favolose prodezze
degli Artigas, degli Alvear, dei Saint-Martin,
dei Lavalleja, che la speranza di rinnovare i medesimi
prodigi e mescolarsi nelle pagine della storia al
loro stuolo glorioso!
</p>

<h3>IX.</h3>

<p>
Accettò quindi, e quando prese il comando della
<i>Costitucion</i> trovò la situazione militare della Repubblica
a questi termini.
</p>

<p>
L’Uruguay aveva in campo due corpi d’esercito
forti, tutt’al più, di undici o dodicimila combattenti:
uno dei quali accampato intorno a San Josè di Canelones
sorvegliava insieme la riva sinistra della Plata e
gli approcci della capitale; mentre l’altro, il più forte,
campeggiava nel Corrientes sotto gli ordini del Ribera,
occupato, non sapremmo dire se a contemplare od a
fronteggiare i corpi dell’Urquiza e dell’Echague che
gli manovravano dattorno e lo tenevano a bada.
</p>

<p>
Nel campo degl’invasori invece, l’Oribe occupava
già i dintorni di Boyada, e stava per operare la sua
congiunzione coll’Echague e l’Urquiza, mentre la
squadra del Brown padroneggiava la Plata dalla foce
a Martin Garcia e teneva pressochè bloccata tutta la
riva orientale. Ora, quale delle parti belligeranti fosse
in peggiori condizioni, ognuno lo vede. Mentre l’esercito
orientale era spezzato in due tronchi, separati tra
di loro da uno spazio di circa trecento leghe, e inetti
<span class="pagenum" id="Page_151">[151]</span>
così a difendersi da sè soli come a soccorrersi; l’esercito
del Rosas, appoggiato alla base del Paranà, poteva
quando che sia marciar unito e compatto al suo
obbiettivo, e manovrando a suo agio nel largo intervallo
che divideva i due corpi inimici, assalirli ad uno
ad uno e schiacciarli a sua posta.
</p>

<p>
E tuttavia un tale stato di cose, per sè stesso già
pericolosissimo, fu da un nuovo sproposito del Ministro
della guerra reso irreparabile. Anzichè provvedere,
come insegnava la più volgare esperienza militare,
al pronto concentramento delle forze, il generale Vidal
pensa a disperderle anche più, ordinando a Garibaldi
di lasciare colla sua squadra la Plata, e rimontando
il Paranà andare a suscitare e rianimare quella insurrezione
di Corrientes, che si annunciava sempre e non
si vedeva mai.
</p>

<p>
Siffatto ordine parve così insensato a Garibaldi
stesso, che vi sospettò sotto poco meno che un tradimento.
Per eseguirlo doveva fare seicento miglia
d’ardua e pericolosa navigazione, per mezzo ad ostacoli
e nemici d’ogni sorta; aprirsi una via nell’Estuario
sotto il fuoco incrociato della squadra argentina,
doppia della sua, e quello delle batterie di Martin
Garcia, isola che guarda il confluente dell’Uruguay
e del Paranà nella Plata; risalire quindi il Paranà, le
cui rive erano in mano dei nemici, prive di scali, d’approdi
e di punti di riposo; e finalmente, quando tutto
questo gli fosse riuscito, gettarsi con pochi uomini allo
sbaraglio in una provincia lontana, che non gli poteva
prestare soccorso alcuno.
</p>

<p>
Ma follía o tradimento che fosse, era un ordine,
e Garibaldi volle provare che sapeva tanto ubbidire,
quanto combattere, e che non v’era per lui cimento
periglioso, da cui non sapesse almeno salvare l’onore.
</p>

<p>
<span class="pagenum" id="Page_152">[152]</span>
</p>

<h3>X.</h3>

<p>
Prima però di partire per la rischiatissima impresa
volle adempire ad un dovere e sciogliere un voto:
consacrare solennemente le sue nozze colla donna che
gli era stata sposa fino a quel giorno soltanto innanzi
al Dio del suo amore. Infatti il 26 marzo 1842 nella
chiesa, ora distrutta, di San Francisco d’Assisi in
Montevideo, Giuseppe Garibaldi di Nizza e Anita Ribeira
de Silva di Laguna si unirono col vincolo del
matrimonio ecclesiastico: l’unico legittimo nell’Uruguay,
dove il civile, non esisteva ancora.<a class="tag" id="tag73" href="#note73">[73]</a> Del rimanente
pochi i testimoni, nessuna la pompa; ma poichè
sembra che Garibaldi non possa far nulla al mondo,
nemmeno la comunissima cosa del matrimonio senza
singolarità, ecco un aneddoto de’ suoi sponsali che
merita essere ricordato.
</p>

<p>
Quantunque colonnello della Repubblica uruguayana,
Garibaldi non riscuoteva altro stipendio che la
razione de’ viveri del soldato; ond’eran mesi che
egli non vedeva la croce d’un quattrino, e Anita
quanto lui. Siccome però nessuna Chiesa ha mai prestato
il servizio divino senza salario (i Pagani lo
chiamavano l’olocausto, i Cristiani lo dicono tassa;
ma il loro Dio non fu mai gratuito); così anche il
curato di San Francisco, fedele alla massima del chi
serve all’altare vive dell’altare, dichiarò nettamente
ai promessi sposi che: niente quattrini, niente sacramento.
</p>

<p>
Ora che viso facesse il nostro eroe a quella pretesa,
nessuno lo sa; probabilmente pensò a modo suo,
<span class="pagenum" id="Page_153">[153]</span>
che la divina natura prescrivendo i connubii non aveva
accompagnato il precetto d’alcuna gabella; comunque,
certo è che, se volle sposare, dovette levarsi di
tasca l’orologio d’argento, ultimo scampolo d’un lungo
naufragio, e consegnarlo al degno Ministro di Cristo
in pagamento della sua benedizione.
</p>

<p>
E fu così che Garibaldi conquistò il diritto di dare
il suo nome alla madre de’ suoi figli. Il modesto orologio
d’argento fu l’unico regalo di nozze d’Anita:
ma quanta ricchezza d’amore nel sacrificio di quell’umile
arnese; quante illustri spose, trafficate come
merce nanti notaro, avrebbero preferito, alle splendide
gemme della loro cesta nuziale, quel povero pegno del
bandito Nizzardo!
</p>

<p>
Ma l’ora d’imbarcarsi era suonata; e Garibaldi
non ne attese il rintocco. Preso il comando egli stesso
della <i>Constitucion</i>, accompagnato dal <i>Procida</i> e dal
<i>Pereira</i>, salpa verso i primi di luglio da Montevideo e
arriva senza intoppo presso a Martin Garcia; costretto
dal solo canale navigabile a passare sotto alle sue batterie,
ne patisce per più ore il fuoco micidiale, ma vi
risponde vigorosamente e passa oltre.
</p>

<p>
A tre miglia più su la marea abbassa, la <i>Constitucion</i>
dà in secco in uno dei tanti banchi che frastagliano
il fiume, e mentre tutto l’equipaggio è occupato
ad alleggerire la nave arenata, trasportandone sul
<i>Procida</i> le batterie, ecco comparirgli di fronte, a vele
spiegate, tutta la squadra argentina composta di sette
grosse navi, comandate dal noto Brown, la più grande
celebrità navale dello Stato. Col maggior legno incagliato,
coll’altro reso inutile dal soverchio carico, con
una sola goletta contro sette bastimenti da guerra,
bersagliato da due fuochi, resa impossibile la ritirata
e mortale la resistenza; la posizione dell’ammiraglio
<span class="pagenum" id="Page_154">[154]</span>
italiano era terribile. Se la disperazione avesse potuto
capire in quell’anima di ferro, l’avrebbe annientata:
il disprezzo della vita, il sentimento dell’onore, la religione
del dovere l’ingigantirono. All’ammiraglio nemico
invece tutto arrideva: la forza del numero, il
vento in poppa, la certezza della preda, gli applausi
delle popolazioni che da tutte le rive dell’isola vicina
lo incoravano alla facile pugna e gli prenunziavano la
vittoria. Ma anche in quel giorno la fortuna, a cui
Garibaldi aveva sempre creduto, vegliava per lui. Nel
punto stesso in cui il Brown si prepara all’assalto,
anche la sua nave ammiraglia arena, e la stessa confusione,
lo stesso disordine, lo stesso travaglio ch’era
prima sulla flotta orientale passano sull’avversaria, e
fiaccano di tanto la baldanza degli assalitori, di quanto
risollevano il coraggio degli assaliti. Intanto che gli
Argentini sono affaccendati a disincagliare la loro ammiraglia,
la <i>Costitucion</i> rimonta a galla e riprende
le sue batterie ed i suoi materiali, e in poche ore tutta
la piccola flottiglia repubblicana è pronta alla manovra
ed al combattimento. Ma, nota il medesimo Garibaldi,
«le fortune al pari delle disgrazie non vengono
mai sole.» Infatti, forse nel momento stesso in cui
anche la maggior nave argentina stava per rigalleggiare,
e le due squadre, libere da ogni impaccio, venire
al cozzo decisivo, ecco una fitta nebbia stendere
un velo impenetrabile su tutta la plaga, e come la
nuvola inviata da Apollo fra Ettore ed Achille, rendere
l’uno all’altro invisibili i due combattenti.
</p>

<p>
E fu la salvezza del più debole, chè, mentre questi
potè sgusciare non visto fra le navi nemiche, e spinto
da buon vento infilare il Paranà e correrne buon
tratto, il più forte ne smarrì intieramente la traccia
e corse a cercarlo per oltre tre giorni su per l’Uruguay,
<span class="pagenum" id="Page_155">[155]</span>
dove il Brown aveva tutta la ragione di supporlo
diretto.
</p>

<p>
Grande fu il pericolo, a cui il nostro eroe poteva
dirsi scampato; minimo tuttavia al paragone di quelli
che l’attendevano ancora.
</p>

<p>
Entrato nel Paranà, cominciano a mancargli i piloti
pratici del fiume, o se ve n’ha alcuno nelle fila
del suo equipaggio, si nasconde o si schermisce, ond’è
costretto a ricorrere all’argomento persuasivo della
sua sciabola per forzarlo a prestar l’opera sua.
</p>

<p>
Giunto a San Niccola, prima città argentina della
riva destra, s’impadronisce di alcune navi mercantili
che trascina seco come onerarie, e trova il pilota che
gli abbisognava; ripreso il viaggio fra due rive ostili
e vigilate da tanti armati, è costretto, tutte le volte
che scende per vettovagliarsi, a sostenere piccole scaramuccie,
che lo infastidiscono, ma non lo arrestano;
onde arriva senza dannosi incidenti fin sotto a Boyada.
Ivi però la città, munita di batterie e guardata da un
forte presidio argentino, appena lo vede affacciarsi lo
saluta d’un vivissimo fuoco; ma egli aiutato dal vento
può filare rapidamente a grande distanza e continuare
incolume fino a Las Concas, dove sbarca per
vettovagliarsi e d’onde riparte sotto una nuova salva
d’artiglieria. E non ha finito ancora; poche miglia
più in su, in un luogo detto il Cerrito, sessanta bocche
da fuoco in batteria lo attendono per vomitargli
contro la morte; e quel che è peggio, le sinuosità
del fiume e i giri del vento l’obbligano a bordeggiare
sotto la grandine nemica per oltre due miglia. Pure
nemmeno questo lo sgomenta o lo trattiene; ribatte
valorosamente colpo per colpo, marcia, combatte e
manovra insieme, e ridotto al silenzio, dopo un combattimento
di più ore, il fuoco nemico, e catturate alcune
<span class="pagenum" id="Page_156">[156]</span>
navi mercantili che s’erano rifugiate sotto le di lui
batterie, allegro e trionfante, come reduce da una
festa, ripiglia la sua rotta.
</p>

<p>
La sua mèta era Corrientes, chiave del Paranà e
base principale dell’impresa, e Corrientes infatti gli
aveva già spedito in aiuto una piccola flottiglia di
barche; ma presso Nueva Cava la maggior siccità del
fiume, che da mezzo secolo si fosse veduta, lo sorprende,
e gli toglie ogni possibilità di navigare più
oltre. E poichè sapeva che il nemico s’affrettava minaccioso
sulle sue orme, risolve di voltargli la fronte
e prepara sul luogo stesso la sua difesa. Sulla sinistra
del fiume, dove l’acqua era più bassa, schiera una fila
di piccole barche armate di cannoni, che gli serve
così di trincea galleggiante come di ponte alla terra;
nel centro áncora il <i>Pereira</i>, sulla destra colloca la
<i>Costitucion</i>, che ammarra fortemente, per impedire
che la rapida corrente la trasporti. Il nemico intanto
s’avanza superiore di numero, baldanzoso d’animo,
sempre comandato dal famoso Brown, confidente nella
facilità di poter esser soccorso ad ogni passo d’armati
e di vettovaglie; mentre agli Orientali, isolati in mezzo
ad un paese nemico, nessuna speranza restava d’aiuto
o rinforzo qualsiasi. Pure la pugna non si poteva rifiutare;
le circostanze la rendevano inevitabile, e per
la vita e per l’onore bisognava combattere.
</p>

<p>
A questo punto però sentiamo che lo storico dell’eroico
conflitto può essere il solo Garibaldi; e poichè
il racconto fu svisato da molti, e a noi dorrebbe
l’ometterne o l’alterarne la minima parte, così lasciamo
la parola a lui stesso:
</p>

<p>
«Era il 15 agosto 1842;<a class="tag" id="tag74" href="#note74">[74]</a> il vento benchè debole
<span class="pagenum" id="Page_157">[157]</span>
spirava favorevole al nemico; ma per mezzo della nostra
ala sinistra, che appoggiavasi alla stessa banda
del fiume, dominavamo interamente il passo e potevamo
sbarcare una parte della nostra gente per contrastare
passo a passo il terreno al nemico e impedirgli
di rifornirsi di <i>zavorra</i>.<a class="tag" id="tag75" href="#note75">[75]</a> Così riuscì ai nostri
di ritardare i progressi dell’avversario, il quale fu
costretto ben presto a tornare sotto alla custodia
de’ suoi bastimenti. Il maggiore Pedro Rodriguez, posto
comandante alle truppe di terra, lo stesso che si era
salvato con me dal naufragio di Santa Caterina, si
comportò in questo scontro con molta prodezza ed
abilità.
</p>

<p>
»Predisposti verso sera i suoi avamposti, il nemico
si preparò alla battaglia dell’indomani. Il sole non
era sorto ancora, che gli Argentini aprivano il fuoco
da tutte le bocche, messe, durante la notte antecedente,
in batteria, e il combattimento durò, d’ambe
le parti col massimo accanimento, fino a notte calata.
La prima vittima caduta a bordo della <i>Costitucion</i>
fu un ufficiale italiano di nome Giuseppe Barzone,
del quale non potei prendermi cura, immerso com’era
nell’ardente tumulto della battaglia.
</p>

<p>
»Le perdite furono grandi da ambe le parti: i
nostri legni erano, dal tempestar incessante dei colpi,
quasi disfatti. La corvetta mostrava una sì enorme
<span class="pagenum" id="Page_158">[158]</span>
spaccatura, che, malgrado l’infaticabile nostro pompare
e tutti i nostri sforzi per rattopparla alla meglio,
si reggeva a stento sull’acqua. Il comandante
del <i>Pereira</i> era stato morto a terra da una palla nemica,
e in lui perdetti il migliore e più valoroso dei
miei commilitoni. Quantunque però avessimo molti
morti e feriti, e il nostro equipaggio fosse ormai
sfinito, non potevamo ancora concederci alcun riposo.
Finchè ci restavano ancora a bordo polvere e palle,
dovevamo continuare a combattere, non solamente
per vincere, ma, lo ripeto, per salvare l’onore.
</p>

<p>
»Durante la notte dal 16 al 17 l’intero equipaggio
fu occupato a fabbricar cartuccie già esaurite, a
frantumare le catene d’áncora per surrogarle alle
mancanti munizioni, ed a pompare l’acqua minacciante
da ogni parte. Manuele Rodriguez con un manipolo
d’uomini scelti era occupato a trasformare in brulotti
alcune piccole barche mercantili, per spingerle
colla maggior quantità di materie combustibili contro
il nemico. E questo trovato riuscì bensì allo scopo
d’inquietare tutta la notte il nostro avversario, ma
non potè produrre tutto il desiderato effetto, stante
la grande spossatezza della nostra gente, peggiore nostro
danno.
</p>

<p>
»Però fra tutte le avversità di quella notte infernale,
nulla mi accorò di più che l’abbandono della
flottiglia di Corrientes. La componeva una squadriglia
di piccole barche, sulle quali avevo fatto grande assegnamento,
sia per risarcire le nostre perdite, sia per
trasportar viveri e feriti; la comandava un Villegas,
gradasso se mai ve ne fu, ma che al primo apparire
del nemico voltò la prua, e, per quanto lo richiamassi
e l’inseguissi io stesso, non ricomparve più.
</p>

<p>
»Allora coll’animo amareggiato da quel nero tradimento
<span class="pagenum" id="Page_159">[159]</span>
che troncava in un punto le ultime mie speranze,
ma ancora deliberato a sfidare il destino, tornai
al mio bordo. L’alba non era spuntata ancora.
Dovevo combattere, e non scorgevo a me d’intorno
che gente sfinita di stanchezza; non sentiva che il
gemito dei feriti. Tuttavia feci suonare la sveglia, lasciai
raccogliere la gente, e dalla poppa d’un bastimento
diressi loro alcune parole di conforto e d’incoraggiamento.
E non furono vane; un residuo di
disperata energia animava tuttora i miei compagni;
un grido concorde di battaglia uscì dai loro petti;
ciascun di loro andò al suo posto. Ma, non ostante la
breve illusione di qualche vantaggio, dovevamo trovare
in quel giorno la catastrofe.
</p>

<p>
»Le nostre nuove cartuccie erano di polvere scadentissima;
le nostre palle di forte calibro erano terminate
e state surrogate con altre più piccole e peggiori;
cosicchè la nostra nave di diciotto cannoni,
che al primo giorno aveva tanto danneggiato il nemico,
non lanciava più oramai che deboli ed incerti
colpi. Il nemico pertanto, accortosi della nostra condizione,
ridiventò tanto ardito da stendere in linea
tutti i suoi legni, ciò che non gli era riuscito il giorno
precedente. Mentrechè la sua posizione migliorava ad
ogni momento, la nostra peggioravasi di altrettanto,
e seriamente dovemmo pensare alla ritirata; e non
già alla ritirata dei bastimenti, oramai impossibile,
ma alla nostra personale salvezza. A questo scopo
ordinai che tanto i feriti, quanto le armi, le munizioni
ed i viveri fossero trasbordati sopra alcune piccole
barche che ancora ci erano rimaste, e quantunque
la battaglia non avesse posato un istante, e la tempesta
delle bordate nemiche si andasse facendo sempre
più furiosa e micidiale, l’operazione riuscì.
</p>

<p>
<span class="pagenum" id="Page_160">[160]</span>
</p>

<p>
»Allora, quando i feriti, le munizioni, i viveri furono
in salvo, e l’ultimo uomo fu sbarcato, e dei
nostri bastimenti non restò più in faccia al nemico
che il nudo scheletro, appiccai loro io stesso
la miccia, e intanto ch’essi saltavano in aria tra un
nuvolo di faville e di fiamme, mi buttavo in salvo
alla riva.»
</p>

<h3>XI.</h3>

<p>
La campagna del Paranà è una delle più gloriose di
Garibaldi, e militarmente risguardata anche più prodigiosa
di quella dei <i>Mille</i>. Lanciato con mezzi inadeguati
in una impresa insensata, la fece parere, a forza
di abilità e di eroismo, quasi effettuabile. Sottrattosi
con fortuna degna del coraggio al fuoco incrociato
d’una piazza forte e d’una crociera navale, corse per
cinquecento miglia, fra due rive seminate d’insidie
ed irte di nemici, e navigando per circa due mesi sotto
una tempesta incessante di mitraglie, e in mezzo a
una rete, sempre rinnovata, d’ostacoli, combattendo
per aprirsi la via, combattendo per riposare, combattendo
per fornirsi di viveri: combattendo, manovrando,
correndo sempre giunse fin presso alla mèta.
</p>

<p>
E quando da ultimo, arrestato più dall’avversità
degli elementi che dall’arte dell’avversario, fu costretto
ad accettare, in condizioni disuguali, una battaglia
decisiva, si difese tre giorni e tre notti; pesto,
sfracellato, decimato, continuò a combattere; coi legni
ridotti uno sfasciume, e innondati da cento bocche
d’acqua, cogli equipaggi diradati dalla strage e affranti
dalla stanchezza, continuò a combattere; malgrado
il tradimento degli alleati, continuò a combattere
ancora; esaurite finalmente tutte le munizioni,
<span class="pagenum" id="Page_161">[161]</span>
gettò nelle logori fauci de’ pochi cannoni superstiti
le catene delle sue áncore, e quando ebbe vomitato
contro il nemico, certamente non superbo, l’ultimo
pezzo di ferro de’ suoi bastimenti, vi appiccò le fiamme,
e non lasciò in preda al tramortito vincitore che
le ceneri d’un incendio e le acque fumanti d’un
fiume.
</p>

<p>
L’alto fatto di Nueva Cava parve degno dei più
illustri fasti navali e lo proclamarono insieme amici
e nemici. Lo stesso ammiraglio Brown, passando dopo
alcuni anni da Montevideo, volle stringere la mano
all’eroe del Paranà ed esprimergli la sua ammirazione
che sì giovane d’anni avesse saputo dar prova,
assieme al focoso ardimento proprio dell’età sua, di
tutte le doti de’ più provetti e consumati comandanti
di mare.
</p>

<p>
L’Italia infatti il 15 agosto 1842 aveva acquistato
un ammiraglio, e non lo seppe allora, come non lo
comprese più tardi; e non le resta, anche oggi, che
mormorare melanconicamente: Oh! perchè non ebbi
quell’uomo a Lissa!
</p>

<p>
Toccando terra però il pericolo aveva mutato forma;
ma non era del tutto scomparso. Le milizie provinciali
del Corrientes, che ancora tenevano pel Rosas,
si posero tosto sulle orme della piccola schiera fuggente,
e la obbligarono più volte a far testa e a difendere
la sua vita. Tuttavia di mano in mano che essa
s’internava nel paese la persecuzione rallentava, e gli
avanzi di Nueva Cava poterono arrivare, affranti bensì
da una lunga marcia traverso sabbie e paduli, ma
sani e salvi, ad Esquina, cittaduzza del Corrientes in
mano degl’insorti e che poteva perciò offrir loro un
temporaneo, ma sicuro asilo. E in Esquina Garibaldi
dimorò in un riposo relativo parecchi mesi, fino a che
<span class="pagenum" id="Page_162">[162]</span>
gli giunse da Montevideo l’ordine d’incamminarsi con
quanta gente poteva raccogliere a San Francisco dell’Uruguay
per congiungersi all’esercito del Ribera, il
quale, lasciato il Corrientes, si proponeva di disputare
il passaggio del fiume all’Oribe che gli marciava incontro
a grandi giornate.
</p>

<p>
Nè Garibaldi frappose indugio, e traversato da occidente
ad oriente tutto il territorio del Corrientes,
e viaggiando parte per terra, parte per acqua, giunse
a San Francisco, ma non vi trovò più il Ribera. Questi
infatti ne era già partito da parecchi giorni, e aveva
già ritraversato l’Uruguay per andare a dar battaglia
all’Oribe sulla sponda sinistra: ultima follía colla quale
l’antico luogotenente dell’Artigas, sempre valoroso,
ma sempre inetto, coronava la lunga serie de’ suoi
errori militari.
</p>

<p>
E invero Garibaldi non s’era ancora mosso da
San Francisco, che il Ribera aveva incontrato sull’Arojo-Grande
l’esercito dell’Oribe, e ne era stato
completamente disfatto (6 novembre 1842).
</p>

<p>
Fu quella una delle giornate più nefaste del popolo
orientale. Colla disfatta del Ribera era annientato
il solo esercito che potesse tenere la campagna e fronteggiare
il nemico; la Banda Orientale restava quasi
senza difesa; l’Oribe, padrone delle due rive dell’Uruguay,
poteva penetrare nel cuore del paese e correre
difilato sulla capitale; e Oribe voleva dire Rosas, cioè
la perdita dell’indipendenza, il trionfo della più nefanda
tirannia, il principio delle più sanguinarie carneficine:
la <i>Mas-Horca</i> a Montevideo.
</p>

<p>
«Il sole di dicembre (scriveva or sono pochi anni
un Orientale), sommergendo i suoi raggi nell’Oceano
ci lasciò sconfitti all’esterno, senza esercito, senza milizie,
nemmeno per l’interno, senza materiale da guerra,
<span class="pagenum" id="Page_163">[163]</span>
senza denari, senza rendite, senza credito.<a class="tag" id="tag76" href="#note76">[76]</a>» E il quadro
poteva dirsi lugubre, ma non esagerato. Guai se il
popolo si fosse in quei momenti accasciato e non fossero
usciti dalle sue fila uomini nuovi, capaci, se non
di vincere, di arrestare l’insolente fortuna del nemico,
e di guadagnare col tempo quella vittoria morale del
sacrificio e della virtù che, tosto o tardi, riesce quasi
sempre a trionfare della brutale vittoria dell’armi!
</p>

<p>
Nè tutto, a rigore di termini, era perduto: restava
ancora in piedi Montevideo, il primo nido della patria
e l’ultimo suo baluardo; ed a Montevideo si volsero,
quasi per tacito consenso, tutti gli uomini e tutte le
forze. A presidente della Repubblica viene eletto lo
stesso presidente del Senato, l’integerrimo Joachin
Juares; allo screditato Ribera subentra nel comando in
capo dell’esercito il generale Paz, valoroso Argentino,
antico ufficiale del Lavalle; il Vidal cede il portafoglio
della guerra al colonnello Pacheco Y Obes, figlio di un
antico patriotta di Mercedes, generoso carattere di soldato
e di poeta che continuava ancora alla partigiana
la difesa del suo natío distretto, quando l’esercito dell’Oribe
straripava da ogni parte; finalmente Santiago
Vasques per gli affari interni e stranieri, e Francesco
Muños per le finanze, componevano un Governo d’uomini
risoluti e concordi a continuare la guerra ad
ogni costo, a chiudersi nelle mura della capitale, ed a
convertirla, se tanto occorreva, in una novella Troia.
</p>

<p>
E come i propositi, apparvero tostamente energici
i fatti. Montevideo non era più dal 1833 una fortezza,
chè i suoi bastioni erano stati fin d’allora smantellati.
<span class="pagenum" id="Page_164">[164]</span>
Era però forte di natura, cinta tutta all’intorno da
una catena di <i>cerri</i> e <i>cerriti</i>, che la proteggevano da
occidente a settentrione, mentre all’est ed al sud la
guardava il mare. Il rafforzarla perciò anche d’opere
transitorie non era nè arduo nè lungo; e a questo
intese soprattutto il colonnello del Genio, Eceveria,
restaurando l’antico forte del Cerro, custode del lato
occidentale della città; elevando intorno agli altri lati
un doppio ordine di trincee; munendo infine il porto
del Buceo di opere che lo tutelassero da un assalto
improvviso. Nello stesso tempo il ministro Pacheco bandiva
la leva in massa; decretava la libertà degli schiavi
e li armava; concentrava nella capitale tutte le milizie
sparse all’intorno, lasciando al Ribera poche
bande e pochi squadroni con cui batter la campagna;
chiamava Garibaldi, quasi dimenticato a San Francisco,
e gli affidava l’ordinamento e il comando d’una
nuova flottiglia; proclamava la patria in pericolo; trasfondeva
in tutto il popolo il suo eroico spirito.
</p>

<p>
Stando così le cose, l’Oribe, ritardato nella sua marcia
dalla ostinata resistenza dei distretti, compariva
il 16 febbraio 1843 innanzi a Montevideo. Lo precedeva
la fama di antichi e nuovi massacri; lo accompagnava
un esercito di circa quattordicimila uomini; lo seguiva
poco dopo un feroce proclama, con cui annunziava:
non avrebbe dato quartiere a nessuno, tratterebbe
come selvaggio unitario ogni straniero sospetto di favorire
i ribelli. Gli animi però all’accostarsi del pericolo
rimbalzarono anche più forti; e il proclama
dell’Oribe, il quale, a detta dell’inglese ammiraglio
Parvis, «avrebbe fatto vergognare gli stessi selvaggi,<a class="tag" id="tag77" href="#note77">[77]</a>»
<span class="pagenum" id="Page_165">[165]</span>
anzichè intimidire gli stranieri, non fece che eccitare
il loro sdegno, e persuaderli anche più della necessità
di accettare la spavalda disfida e di rintuzzare colle
armi la brutale minaccia. Ond’ecco al manifesto del
proconsole di Rosas ordinarsi prima in legione i Francesi;
poi rispondere un manifesto dello stesso Garibaldi,
col quale invita tutti gli Italiani a prender le
armi in difesa della loro seconda patria d’esiglio. E
poichè la causa di Montevideo era causa comune a
tutta la colonia straniera, gli uomini di cuore per sentimento
di gratitudine alla terra che li ospitava, i ricchi
e gli agiati per benintesa sollecitudine dei loro interessi,
gli spiantati e gli avventurieri per vaghezza di
fortuna o bisogno di guadagno, tutti favorivano, qual
più qual meno, un’impresa, in cui ciascuno giocava
una posta e scorgeva la compiacenza d’un affetto, o
la speranza d’un affare. Tre legioni straniere di Francesi,
di Spagnuoli, d’Italiani si organizzarono tosto.
La spagnuola, composta in gran parte di Carlisti, disertò
pochi mesi dopo al fraterno campo dell’Oribe, e
non importa discorrerne più.
</p>

<p>
La francese, grossa in sulle prime di duemila cinquecento
uomini, passò al comando del colonnello Thiebaud.
L’italiana non più forte, da principio, di cinquecento
volontari, ebbe per comandante, suggerito da
Garibaldi stesso, un certo Mancini, e per maggiori dei due
battaglioni, in cui era stata divisa, i piemontesi Ramella
e Danuzio, antichi sott’ufficiali dell’esercito sardo.
</p>

<p>
L’Oribe frattanto aveva continuato a stringere la
piazza, ed occupato con un colpo di mano il Cerrito,
centro de’ contrafforti che girano intorno a Montevideo,
spingeva i suoi posti avanzati fin sotto al Cerro,
la chiave delle posizioni, la Malakoff, si direbbe, se
Montevideo potesse uguagliarsi a Sebastopoli. Tuttavia
<span class="pagenum" id="Page_166">[166]</span>
nelle sue prime mosse fu lento ed incerto; spese
le forze in vane dimostrazioni e sterili schermaglie,
dando così tempo agli assediati di agguerrire le genti
e di perfezionare la difesa.
</p>

<p>
In una però di quelle scaramuccie la Legione italiana
fece mala prova; presa da un timor pánico voltò
alle prime fucilate le spalle, rientrando in Montevideo
fra le risate del popolo, che si credeva ormai in diritto
di farsi beffa del decantato valore italiano. Ne
moriva di vergogna, per usare l’espressione sua, Garibaldi,
e cedendo alle istanze degli stessi Italiani, i
quali dicevano: «Con Garibaldi, se non si vince si
muore onorati,» risolvette di prendere egli stesso il
comando della Legione, conservando però nel tempo
medesimo il governo della flottiglia.
</p>

<h3>XII.</h3>

<p>
E naturalmente la Legione non tardò a sentire
l’impulso della nuova mano che la dirigeva. Il 28 marzo
1843 fu ordinata una sortita, che aveva per iscopo
di arrestare l’avanzarsi degli assedianti verso il Cerro,
e la Legione italiana, di turno in quel giorno agli
avamposti, ne fece necessariamente parte. Comandava
la spedizione il vecchio generale Panza, bravo soldato
un tempo, ma infiacchito dagli anni, il quale
giunto in faccia al nemico cominciò a perdersi in manovre
ed andirivieni senza mai decidersi a muovere
innanzi, e a cominciare da qualche banda l’azione.
Garibaldi non tardò molto ad infastidirsi di quel vano
temporeggiare, e si provò anche a suggerire al suo
impacciato generale il come e il dove dell’assalto;
ma il brav’uomo non aveva orecchi per siffatti consigli
e avrebbe continuato, Dio sa fin quando, a girovagare
<span class="pagenum" id="Page_167">[167]</span>
e tentennare, se non fosse sopraggiunto a
tempo il generale Pacheco a far sentire l’impero del
suo comando, e a dar all’opera il moto desiderato.
</p>

<p>
La più forte posizione degli Oribeani era l’ala destra,
dove occupavano un’altura protetta da largo
fossato che poteva servire di trincera, e guardata più
innanzi da una casa che poteva dirsi un avamposto.
</p>

<p>
Garibaldi scorse subito che là era la chiave delle
posizioni nemiche, e l’accennò al Pacheco; il quale,
consentito tostamente nel giudizio del colonnello italiano,
volle anche affidare a lui e alla sua Legione
l’onore di sloggiare dalla minacciosa postura il nemico.
</p>

<p>
Garibaldi non se lo fece ripetere due volte; ordinata
in colonna serrata la Legione, le si pone alla testa
e le dice queste sole parole: «Bisogna andare a
baionetta calata, senza tirare un colpo, a quella
casa; seguitemi.» E la Legione va; e calma, silenziosa,
ordinata, senza rispondere un colpo alla grandine
delle palle nemiche, senza balenare un istante,
va come il colonnello aveva ordinato, e s’impossessa
della casa.
</p>

<p>
Ed ora, dice Garibaldi, dopo aver lasciato qualche
momento di riposo, bisogna andare di nuovo e
allo stesso modo anche a quella fossa; e la Legione
va come prima, come prima supera il vallo infuocato
e lo bagna del sangue de’ suoi migliori, arriva,
come Garibaldi aveva voluto, al ciglio della fossa, e
già sta per toccar colla baionetta il nemico, quando
questo, sbalordito dal nuovo e furioso assalto, dà le
spalle, volta in precipitosa fuga, e inseguíto colla
punta alle reni ricorre fino a’ suoi trinceramenti.
</p>

<p>
Il fatto d’arme non aveva per sè importanza alcuna;
ma aveva rianimato lo spirito dei legionari e
reintegrato il loro credito nell’animo de’ Montevideani.
<span class="pagenum" id="Page_168">[168]</span>
Tornata la Legione a Montevideo, il ministro Pacheco
la passò all’indomani in rassegna sulla piazza della
Matriz, e la ringraziò del suo valore e la rimeritò
de’ più caldi elogi; il cui suono echeggiato dalle grida
di trionfo, dalle salve di battimani della popolazione,
scese sul cuore di Garibaldi come la musica più dolce
ch’egli potesse ascoltare, come il maggior premio a
cui potesse ambire.
</p>

<p>
Da quel giorno il Cerro fu chiamato il Campo
afortunado, e più tardi la Legione fu presentata della
sua bandiera: un drappo nero dipinto del Vesuvio in
eruzione; emblema della rivoluzione fremente nel seno
d’Italia, di cui Gaetano Sacchi, quel medesimo che
oggi comanda un corpo dell’esercito italiano, fu il
primo alfiere.
</p>

<p>
Ciò non ostante la Legione covava alcuni germi
di corruzione, che urgeva assolutamente sradicare.
E che in un’accolta così improvvisata d’uomini raunaticci
si fosse insinuato alcuno de’ tanti elementi impuri
che sono il portato naturale di tutte le emigrazioni
e di tutte le rivoluzioni, non è meraviglia. Il
Mancini, per esempio, s’era manifestato inetto, il Ramella
pusillanime, alcuni altri ufficiali s’erano imbrattati
di laide concussioni; non pochi militi avevano
mostrato di amare più il ladroneggio ed il bottino,
che le armi e le battaglie. Garibaldi dall’altra parte
fidente ed ingenuo di natura, ed occupato più spesso
dalle cure della sua flottiglia, non aveva potuto in
sulle prime nè tutto vedere, nè tutto riparare. Però
non volendo sopportare più oltre uno stato di cose
che poteva riuscire di disdoro a lui stesso, pensò di
affidare la Legione alle mani d’un uomo onesto e sicuro
che potesse sorvegliarla da vicino e sbrattarla
dalle male erbe che la infestavano. Risolvette quindi
<span class="pagenum" id="Page_169">[169]</span>
di scrivere a quel Francesco Anzani che aveva incontrato
sull’Uruguay nel suo viaggio a Montevideo, e
nel quale aveva scoperto fin d’allora tutte le qualità
convenienti all’ufficio a cui lo destinava.
</p>

<p>
Francesco Anzani infatti, brianzuolo d’origine,<a class="tag" id="tag78" href="#note78">[78]</a> proscritto
d’Italia dalle persecuzioni del 1821, combattente
delle guerre e delle rivoluzioni di Grecia, di
Spagna, di Portogallo, di Francia, vissuto più anni in
America in un onorato esiglio, accoppiava in sè le più
splendide doti del soldato alle più rare virtù dell’uomo,
ed a giudizio universale, se pareggiava Garibaldi
in gagliardía ed eroismo, lo superava di senno
e di prudenza e non gli era forse inferiore che di
fortuna. L’Anzani pertanto non seppe rifiutare l’invito
dell’amico; e arrivato nel luglio del 1842 a Montevideo,
vi assunse tosto il comando in secondo della Legione.
Nè questa tardò a sentire l’influsso del suo
occhio vigilante e del suo regime severo. I concussionari
furono ben presto messi a dovere; i ladri ed i
vigliacchi sfrattati; i maggiori disordini repressi.
</p>

<p>
Ciò non ostante tutto il marcio non potè essere in
un subito espulso; e, compresso, per dir così, dalla
mano gagliarda del nuovo comandante, si nascose
per scoppiare più tardi. Infatti poco dopo l’arrivo
dell’Anzani si susurrò d’una congiura, che aveva per
iscopo di uccidere lui e Garibaldi, e di vendere all’Oribe
la Legione italiana; e poche mattine dopo si
udì che una mano di cinquanta legionari, guidati da
due ufficiali,<a class="tag" id="tag79" href="#note79">[79]</a> erano passati, disertando dagli avamposti,
al nemico, con perpetua ignominia loro, ma senza
<span class="pagenum" id="Page_170">[170]</span>
produrre altro effetto, come disse l’Anzani, che di
purgare più presto la Legione della lue che l’infettava.
Così purificata e riordinata, la Legione italiana fu
pronta a nuovi e maggiori cimenti. Ogni due giorni
di servizio alle trincere ed ogni otto di presidio al
Cerro, era naturale che le occasioni di segnalarsi le
si presentassero di frequente, e che in quella palestra
quasi quotidiana s’agguerrisse sempre più.
</p>

<h3>XIII.</h3>

<p>
Il 28 novembre 1843, agli avamposti di Las Cruces,
il colonnello Nera, accostatosi di troppo alle linee
nemiche, è colpito da una palla mortale e cade in potere
degli Oribeani. Garibaldi si pone alla testa di
alcune compagnie della Legione e si precipita sul nemico
per strappargli la nobile preda; una mischia
corpo a corpo s’accende: da un lato la Legione corre
in aiuto de’ suoi; dall’altro nuovi corpi nemici giungono
in rinforzo di loro; la zuffa si muta in vero
combattimento; la Legione tocca gravi perdite, ma il
nemico è scacciato dalle sue posizioni e il corpo del
colonnello Nera è ricuperato.<a class="tag" id="tag80" href="#note80">[80]</a> In quel fatto d’armi
però si potranno lodare la generosità dell’intento e
le prodezze de’ combattenti, ma non altrettanto la
prudenza del capo. Come d’un altro celebre eroismo si
potrebbe dire anche di questo: «tuttociò è bello, ma
non è la guerra;» e Garibaldi stesso divenuto maestro
di guerra consentirà non essere lecito a buon capitano
provocare, per sola pompa di coraggio o impeto di generosità,
<span class="pagenum" id="Page_171">[171]</span>
un combattimento, di cui non è prevedibile
la fine e può trascinare nel conflitto, contro ogni volontà
ed aspettazione dei capi, l’intero esercito, e
fors’anco comprometterne le sorti.
</p>

<p>
Meritevole invece d’incondizionata ammirazione è
il fatto della Boyada avvenuto il 24 aprile 1844. Il Ribera
con alcune migliaia di cavalieri correva sempre
la campagna, sforzandosi a tener in iscacco l’Urquiza
e ad impedirgli di congiungersi all’esercito dell’Oribe.
Ora questi decise, secondo noi a sproposito, di dar
un ultimo colpo al suo antico avversario, staccando
contro di esso una parte delle truppe d’assedio con
lo scopo d’assalirlo alle spalle, intanto che l’Urquiza
l’avrebbe battuto di fronte. Trapelò tuttavia fra gli
assediati la mossa del nemico, e si prepararono ad approfittarne
andando ad assalire lui stesso ne’ suoi accampamenti.
</p>

<p>
Fermato pertanto il concetto, i generali Paz e Pacheco
concordarono così il modo d’esecuzione: sortire
col presidio del Cerro e attaccare il corpo d’osservazione
nemico, e intanto che l’attenzione e le forze
degli Oribeani sarebbero attirate da quella banda,
assalire colla guarnigione di Montevideo il campo del
Cerrito, centro, come è noto, delle forze assedianti.
E il disegno era buono, ma richiedeva precisione, accordo,
prontezza, qualità tutte che alla prova fallirono.
Infatti nel momento che il presidio del Cerro doveva
sortire, una disputa insorse fra i due ufficiali, che non
sappiamo per quale ragione comandavano assieme il
forte, onde ritardato, anzi fallito l’attacco di fianco,
l’Oribe si trovò in grado non solo di ributtar l’assalto
degli avversari, ma di riassalirli egli stesso con
tutte le sue forze. Da ciò conseguì facilmente che
quella, che poteva essere ai Montevideani sicura vittoria,
<span class="pagenum" id="Page_172">[172]</span>
si mutò in sconfitta, la quale sarebbe anco divenuta
totale disfatta, se la retroguardia non fosse
stata commessa alla Legione italiana, e Garibaldi e
l’Anzani non l’avessero comandata.
</p>

<p>
Fra il Cerrito ed il Cerro corre tra due rive fangose
un rio melmoso, detto la Boyada, che i fuggenti dovevano
a forza attraversare, e contro il quale perciò gli
Oribeani avevano piantato una batteria e diretto tutto
il fuoco delle loro moschetterie. Oltre a ciò, quasi alle
spalle di questa pericolosissima linea di ritirata, sorgeva
un vecchio edificio, chiamato il Saladero, di cui gli Oribeani
avevano subito apprezzato l’importanza e verso
il quale s’erano già incamminati a passo di corsa.
</p>

<p>
Garibaldi indovinò subito il doppio pericolo di siffatta
posizione, ma non ondeggiò un istante, e col suo
nativo colpo d’occhio vide immantinente il da farsi.
Prese alcune compagnie della Legione e rinfiancatele
d’alcune squadre di negri, le dispone, col fango fino al
ginocchio, lungo la Boyada, ingiungendo loro di aspettare
il nemico a piè fermo e di non colpirlo che a bruciapelo,
mentr’egli coll’altra parte della Legione si lancia
a testa bassa contro il Saladero, dove già stava per
entrare il nemico, e d’onde lo scaccia colle baionette
alle reni. Da quel momento la via della ritirata potè
dirsi franca. L’esercito montevideano, protetto dalla
trincea vivente della sua intrepida retroguardia, sfila
in salvo fin sotto i bastioni del Cerro; il nemico, tentato
invano di sfondare colle mitraglie il baluardo di
petti umani che gli contrasta il passo, si arresta; e
la Legione italiana, pesta, sanguinosa, scemata, tra
morti e feriti, di ben sessanta combattenti, ma balda
ed ordinata, entra in Montevideo, dove fa risuonare
novellamente fra grida di ammirazione e di riconoscenza
il nome italiano.
</p>

<p>
<span class="pagenum" id="Page_173">[173]</span>
</p>

<h3>XIV.</h3>

<p>
Le cose dell’assedio procedevano, sebbene a rilento,
piuttosto seconde agli assediati; quando ai primi
di giugno del 1844 accadde un fatto, che attirò su
Montevideo un nuovo pericolo, e rischiò di comprometterne
le sorti. Fra gli equipaggi della piccola flottiglia,
sempre comandata da Garibaldi, s’erano infiltrati,
ad insaputa sua, due disertori dell’esercito
brasiliano, onde il Governo di Rio Janeiro ordinò al
comandante la squadra imperiale nella Plata di reclamarne
l’estradizione. L’ammiraglio brasiliano però
in luogo di rivolgere la sua domanda al Governo di
Montevideo, come era suo debito, andò ad ancorarsi
a un tiro di pistola dalla squadriglia orientale, intimando
minacciosamente a Garibaldi la consegna dei
due fuggitivi. Aveva trovato, come suol dirsi, il suo
uomo. Garibaldi per risposta fece chiamare un mozzo
e in pretto genovese gli disse: «Inchiodami questa
bandiera alla punta dell’albero di maestra, e poi vediamo
chi ce la farà abbassare!» Ne sorse naturalmente
un litigio diplomatico, che poteva in seguito
rompere in aperto conflitto. Il ministro Pacheco, geloso
dell’onore nazionale, stava per respingere la violenta
intimazione e ribattere, occorrendo, la forza colla forza;
gli altri suoi colleghi del Governo, timorosi di aggravare
con una nuova inimicizia la situazione già tanto
critica della patria, inclinavano alla sommissione, e
deliberavano collegialmente di acconsentire alla domanda.
Al Pacheco pertanto fu mestieri piegare il capo
e dar egli stesso l’ordine della estradizione dei due
disertori, ma nello stesso tempo rassegnò il suo ufficio
di ministro della guerra e si ritrasse a Rio Janeiro.
</p>

<p>
<span class="pagenum" id="Page_174">[174]</span>
</p>

<p>
Nessuno però vorrà credere che soltanto il dissidio
per l’affare brasiliano sia stato la cagione della sua
rinuncia. Quello ne fu tutt’al più l’occasione; le cause
vere risalivano più in alto e più lontane. Il Ribera non
aveva mai saputo rassegnarsi a fare in quella guerra,
quasi combattuta per cagion sua, la seconda parte, e
copertamente per mezzo di molti aderenti che gli restavano
in Montevideo, minava il Governo in cui vedeva
quasi un usurpatore de’ suoi diritti, e specialmente il
generale Pacheco, rivale tanto più invidiato, quanto
più glorioso. E come dal canto suo il Pacheco colla
severità del suo carattere e il rigore del suo governo
aveva offesi non pochi, quali nella vanità, quali nell’interesse,
ed ingrossato perciò di rancori volgari lo
stuolo degli odii politici; così in capo a due anni di
gloriosi servigi resi alla patria dovette avvedersi che
il solo modo di giovarle ancora era di risparmiarle la
guerra civile e di allontanarsi.
</p>

<p>
Colla sua partenza l’anima stessa della difesa di
Montevideo venne meno. Il nemico non fece alcun notabile
progresso; ma la cronaca delle brillanti sortite
si chiuse, l’entusiasmo popolare raffreddò, la discordia
dei partiti rinacque ed il Governo si chiarì impotente
a contenerla.
</p>

<h3>XV.</h3>

<p>
A tale essendo le cose nella capitale, giunse dalle
campagne l’annunzio di un irreparabile disastro.
</p>

<p>
L’esercito del Ribera, se tale poteva dirsi un’accozzaglia
di uomini e cavalli, accodata, come le orde
barbariche, da interminabili file di carri carichi di
donne e di fanciulli, sorpreso dall’Urquiza ad India
Muerta era stato il 24 marzo 1845 completamente disfatto
<span class="pagenum" id="Page_175">[175]</span>
e costretto a rifugiarsi co’ suoi laceri avanzi nel
Brasile. Il colpo era fiero, ma forse nelle sue conseguenze
meno esiziale di quel che poteva temersi. La
battaglia d’India Muerta pose, è vero, tutte le campagne
in balía del Rosas e aperse all’Urquiza le vie
della capitale; ma in compenso paralizzò, almeno per
qualche tempo, l’influenza del Ribera, produsse il richiamo
del Pacheco, ravvivò il semispento ardore dei
Montevideani, affrettò l’intervento delle Potenze straniere.
</p>

<p>
Per la sola presenza del Pacheco la difesa riprese
l’antico vigore. Il 27 maggio 1845 era ordinata una
nuova sortita contro l’ala nemica in osservazione al
Cerro; gli Oribeani caduti da un lato in una imboscata
della Legione italiana, assaliti dall’altro vigorosamente
dalla guarnigione, eran volti in precipitosa
fuga, salvi soltanto da completa disfatta pel propizio
scoppiare d’un uragano che sospese la battaglia.
</p>

<p>
Garibaldi dal canto suo, che partecipava col Pacheco
alla direzione superiore della difesa, ideava altri
colpi di mano col suo piccolo naviglio, ed alcuni ne
tentava. Un giorno proponeva d’imbarcare sulla flottiglia
la Legione, di sbarcare di notte a Buenos-Ayres
e rapirvi il Rosas; e se il Governo avesse consentito
alla temeraria proposta, era uomo da eseguirla. Spesse
volte si trastullava a catturare, sotto gli occhi dell’ammiraglio
Brown, qualche legno mercantile, o ad
inquietare con assalti notturni la squadra nemica. Un
mattino finalmente esce a vele spiegate con tre de’ migliori
suoi legni, e va a sfidare nel suo ancoraggio la
squadra del Rosas, composta di tre grossi navigli e
armata di quarantaquattro pezzi. L’annunzio dell’audace
disfida mette in moto tutta la popolazione di
Montevideo; le terrazze delle case, gli alberi dei bastimenti
<span class="pagenum" id="Page_176">[176]</span>
sono coperti di spettatori. Garibaldi è già
arrivato a portata de’ cannoni del nemico, e tutti attendono
trepidi ed impazienti il cominciare del navale
duello, quando l’ammiraglio Brown giudica più prudente
voltare la prua e prendere il mare.
</p>

<p>
Ma nè questa, nè altre tali prodezze, nè le frequenti,
ma piccole e parziali fortune degli assediati
avrebbero potuto salvare a lungo la città dall’inevitabile
caduta, se la Francia e l’Inghilterra non si
fossero decise ad intervenire a favore di Montevideo,
intimando al Rosas lo sgombro della Banda Orientale.
E le obbligavano al passo energico il sentimento
dell’umanità e della giustizia; la perfidia del Rosas,
sfacciatamente fedifrago a tutti i patti promessi; la
cura dei molti interessi che i loro nazionali avevano
sulla Plata; la indipendenza della Repubblica orientale
da esse medesime guarentita.
</p>

<p>
Non per questo il dittatore di Buenos-Ayres si
lasciò intimidire. Dopo aver traccheggiato due mesi
deludendo uno dopo l’altro cinque <i>ultimatum</i>, rispose
infine che rifiutava ogni concessione, e s’apparecchiò
nuovamente a sostenere il suo potere coll’armi. Ed è
allora soltanto che la squadra anglo-francese, ricevuto
l’ordine di usare la forza, corre spazzando d’ogni
nave argentina il Plata ed il Paranà; sbaraglia la
squadra del dittatore a Obligado e lo blocca nella sua
capitale (agosto 1845).
</p>

<p>
Ed è allora altresì che il Governo di Montevideo
rinasce alla speranza di poter riavere un esercito di
campagna che lo aiuti a combattere gli assedianti, e
che trovando libero ormai l’Estuario da ogni nave
nemica, ordina a Garibaldi di risalire colla sua flottiglia
e parte della Legione la Plata e di entrare nell’Uruguay
col doppio fine di ravvivare l’insurrezione
<span class="pagenum" id="Page_177">[177]</span>
nei distretti, e di dar la mano ai dispersi avanzi dell’esercito
del Ribera rifugiati nel Brasile.
</p>

<p>
Garibaldi, lieto di tornare al suo doppio ufficio
di capitano di terra e di mare, mosse, senza indugiarsi,
all’impresa. S’impadronì facilmente, e senza
colpo ferire, di Colonia, di Martin Garcia, di Mercedes;
passò intrepido sotto le batterie di Paysandu,
respinse un attacco del generale Lavalleja<a class="tag" id="tag81" href="#note81">[81]</a> all’Hervidero,
sorprese Gualeguaychu, dove catturò il famoso
Millan suo torturatore; infine arrivò al Salto, luogo
forte sulla sinistra dell’Uruguay, distante dodici leghe
soltanto dalla frontiera brasiliana, il cui nome corrisponde
al nostro di <i>cateratta</i>, e dove il fiume perciò
non è più navigabile che alle piccole barche. Colà stabilì
il suo quartier generale, si fortificò, mandò avviso
del suo arrivo ai rifugiati del Brasile, scacciò dal
Tapevi, affluente dell’Uruguay, le truppe del Lavalleja,
e si assicurò così i fianchi e le spalle; quindi
(il 5 decembre 1845) assalito egli stesso al Salto dal
generale Urquiza, che spavaldamente andava dicendo
di non aver di fronte che «cuori di polli,» lo costrinse
a dar le spalle vergognosamente e a ripassare l’Uruguay
pesto e malconcio.
</p>

<p>
Frattanto i rinforzi attesi andavano arrivando; il
colonnello Baez era già entrato nel Salto con duecento
cavalli; il 7 febbraio 1846 il generale montevideano,
Anacleto Medina, spediva un messo a Garibaldi per
avvisarlo che il giorno susseguente si sarebbe riunito
a lui con circa cinquecento uomini di cavalleria, male
armati e peggio equipaggiati; richiedendolo nel tempo
stesso di notizie sulle posizioni e sulle forze del nemico
e d’aiuti in caso di bisogno. Garibaldi mandò a rispondere
<span class="pagenum" id="Page_178">[178]</span>
che all’indomani si sarebbe trovato con un rinforzo
sulle alture del Tapevi, presso il quale appunto
il Medina doveva passare; e come promise eseguì.
Soltanto gli esploratori avendolo assicurato che il nemico
campeggiante ne’ dintorni del Tapevi non era più
forte di quattrocento uomini, stimò più che bastevole
uscir con sole quattro compagnie della Legione, e
duecento cavalieri del Baez, lasciando il resto sotto
gli ordini dell’Anzani alla guardia del Salto.
</p>

<p>
E da questo punto comincia la prima fase di quella
giornata di Sant’Antonio, che fu la più gloriosa di
quante la Legione italiana abbia combattute; la sola
che abbia riecheggiato in Europa; la prima che abbia
fatto sapere all’Italia, quasi disavvezza alle armi,
che di là dall’Oceano v’era una mano di fratelli italiani
che sapeva ancora trattarle, e cresceva un Capitano
prodigioso serbato forse a rinnovare nella terra
nativa i miracoli che lo rendevano famoso sui campi
stranieri.
</p>

<p>
E poichè di tanti racconti letti od uditi dell’epico
gesto, il più schietto, il più semplice, il più compiuto
insieme ci parve quello fornitoci dal generale Sacchi,
così affidiamo a lui, testimonio ed attore del fatto,
l’ufficio di celebrarlo.<a class="tag" id="tag82" href="#note82">[82]</a>
</p>

<h3>XVI.</h3>

<p>
«Nella mattina, dalle 8 alle 9 e mezza, sortiva
Garibaldi dal paese, alla testa di circa centonovanta
soldati italiani, divisi in quattro piccole compagnie, e
circa duecento cavalieri comandati dal colonnello Baez
che da pochi giorni s’era a noi riunito. Costeggiando
<span class="pagenum" id="Page_179">[179]</span>
la sinistra dell’Uruguay un po’ prima delle 12, si arrivò
alle alture del Tapevi, fiancheggiati sempre dal
nemico che fu tenuto in soggezione dalle nostre catene
di cacciatori.
</p>

<p>
La fanteria prese posizione sotto tettoie di paglia
(<i>taperas</i>), che altro vantaggio non ci offrivano fuorchè
ripararci dai cocenti raggi del sole; la cavalleria si
spinse fino al Tapevi in esplorazione. Una mezz’ora
si passò senza nessuna dimostrazione ostile per parte
del nemico: ma questo da tempo covava un inganno
e ci aveva tratti nell’agguato, occultando accuratamente
le sue forze nei boschi del Tapevi per trarci
all’aperta campagna onde ottener ciò che non gli fu
mai dato sotto la protezione della nostra batteria. La
nostra cavalleria fu attaccata da forze molto superiori
e travolta verso la parte nostra; Garibaldi precedeva
tutti nella corsa, ed arrivato a noi ci dirigeva
queste parole: — I nemici son molti, ma per noi son
pochi ancora, non è vero? Italiani, questo sarà un
giorno di gloria pel nostro paese; non fate fuoco se
non a bruciapelo!&nbsp;—
</p>

<p>
Grandi masse di cavalleria si avanzano intanto
su di noi, e per poco ci lusingammo di aver a fare
con sola cavalleria; ma fummo ben presto disingannati
nel veder scender dalla groppa dei cavalli i fanti,
ed ordinarsi in numero di circa trecento: mille e più
erano i cavalieri, tutti sotto il comando del generale
Servando Gomez. Le nostre piccole compagnie furono
ordinate in battaglia sotto le tettoie per trar profitto
di una scarica generale e caricar quindi alla baionetta;
la cavalleria si tenne pronta ad agire ove più occorresse.
La fanteria nemica ci assaliva di fronte; la cavalleria
ci prendeva ai fianchi ed alle spalle; ma quando
la fanteria fu a trenta passi da noi, l’accogliemmo con
<span class="pagenum" id="Page_180">[180]</span>
una scarica così concorde e aggiustata, che s’arrestò
di botto; e poichè anche il suo comandante era caduto
da cavallo, lo scompiglio del nemico crebbe a tal
segno, che noi pensammo di trarne profitto immediatamente.
E ben n’era tempo, perchè anche la cavalleria
ci era sopra e pochi istanti di titubanza ci potevano
riuscir fatali. Dietro l’esempio e la voce di
Garibaldi, ci scagliammo dunque sulla fanteria impegnando
una lotta corpo a corpo, che terminò colla quasi
totale distruzione sua. Ed anco la nostra cavalleria
ci giovò in quel frangente, divergendo da noi una
parte delle truppe nemiche e caricando forze tre volte
superiori quando già stavan per piombare su noi; se
non che avviluppata dal numero fu costretta a cercar
la propria salvezza nella velocità dei cavalli, e così
restammo soli sul campo! Diciassette soltanto preferirono
divider le nostre sorti; voltata la briglia, s’apersero
un cammino fra il nemico, e lasciando i cavalli
vennero a combattere con noi; il restante continuò la
sua rapida corsa verso il paese, traendo dietro a sè un
buon nucleo di forza che gli inseguiva facendone macello.
Fu un bene per noi la diversione di una parte
delle forze nemiche nel momento più critico, sebbene
l’abbandono dei nostri cavalieri ci abbia grandemente
addolorati.
</p>

<p>
Troppo lungo sarebbe l’enumerare tutte le valorose
azioni individuali, di cui fecero mostra gl’Italiani
in quel giorno; la lotta colla fanteria durò circa venti
minuti e pochi fanti nemici scamparono alla morte.
Era dolorosa necessità il dovere uccidere solo per scemare
il numero dei nemici, ma la nostra salvezza dipendeva
dalla distruzione della fanteria; altra speranza
per noi non vi era, avendosi a che fare con un
nemico che non dava quartiere. L’anima di Garibaldi
<span class="pagenum" id="Page_181">[181]</span>
era trasfusa in tutti noi; ove appariva Garibaldi si
centuplicavano le nostre forze, ed egli era dappertutto;
in tutti i gruppi la sua voce confortatrice, il suo
esempio rincoravano, rianimavano quasi gli estinti,
perchè furon veduti giovani, coperti di otto o dieci
ferite da taglio, combattere senza posa quasi fossero
ancora sani e robusti, e spirare appena terminata la
lotta.
</p>

<p>
La cavalleria nemica fu spettatrice della distruzione
della propria fanteria, senza potervi porre riparo;
i suoi ripetuti assalti furono sempre respinti
dai nostri, che in un attimo si aggruppavano ed obbligavano
interi squadroni a dar volta, lasciando il terreno
seminato di cadaveri. Fra i tanti un solo esempio
citerò di valore pressochè feroce, di cui fui testimonio.
Un trombetto, giovane appena di quindici anni,
piccolo, tarchiato, rosso di capelli, che durante il combattimento
ci aveva continuamente animato coi suoni
della sua cornetta, fu da un cavaliere nemico ferito di
vari colpi di lancia. Allora gittar la cornetta, sguainare
il coltello e avventarsi contro il feritore fu un punto.
Indarno questi tentava liberarsene spingendo a carriera
il cavallo; il prode trombetto, avviticchiato alla
gamba destra del suo nemico, l’andava percotendo
con furiosi colpi di coltello; fino a che lo vidi io
stesso abbandonar la sua preda e cader col capo spaccato
da un fendente. Nel tempo stesso però il cavaliere
precipitava a sua volta trapassato da una palla
de’ nostri; ed esaminandone dopo il combattimento il
cadavere gli trovai io stesso la gamba lacerata da
parecchie pugnalate, e coll’impronta dei denti del
giovinetto.
</p>

<p>
Distrutta la fanteria, restammo padroni del campo;
il nemico si ritirò a rispettosa distanza atterrito
<span class="pagenum" id="Page_182">[182]</span>
dalla nostra difesa; non abbandonò però il pensiero di
considerarci come cosa sua, e dispose tutta la sua cavalleria,
una metà della quale era armata di carabina,
all’intorno del nostro campo, sicuro che la fame e
la mancanza di munizioni ci avrebbero costretti alla
resa! Cessato il combattere, emozioni ben diverse
dalle già provate subentravano nel nostro animo! In
un ristretto spazio di terreno giaceva una quantità
di corpi estinti od agonizzanti, amici e nemici confusi
in uno! Ci straziava l’animo la voce degli agonizzanti
che chiedevan acqua e non se ne aveva una sola goccia.
E questo bisogno era sentito da tutti; a tutti la
febbre, prodotta dall’agitazione del combattere e dai
cocentissimi raggi del sole, ardeva le viscere; per una
goccia d’acqua molti avrebbero data la vita; basti
che alcuni supplirono alla mancanza bevendo le orine
che raccoglievano nelle scarpe.
</p>

<p>
La nostra posizione era ben critica: scemati di
numero; feriti la maggior parte dei superstiti; circondati
da un nemico imponente e minaccioso; la nostra
energia era pressochè esaurita. In molti dei nostri
alla forza d’animo mostrata nel combattimento era
subentrata un’apatica noncuranza per tutto ciò che
accadeva loro d’attorno; parecchi si gettavano al suolo
nella speranza di non più rialzarsi.... guai a noi se il
nemico ci avesse attaccati un’altra volta in quei momenti!
La grandezza d’animo di Garibaldi rifulse in
quell’occasione di tutta la sua più pura luce! Per lui
si operarono prodigi combattendo; a lui era serbato
rialzare gli animi abbattuti dopo il combattimento,
e vi riescì. Colla solita sua facondia amorevole ed
insinuatrice, ci fece un quadro della nostra situazione;
ci persuase di quanto allora più che mai era necessario,
il conservare la fortezza d’animo che ci aveva
<span class="pagenum" id="Page_183">[183]</span>
animati dapprima onde uscire dalla scabrosa posizione;
parlò della certezza di una ritirata appena potesse
essere protetta dall’oscurità; della gloria che ne
ridondava all’Italia ed a noi pei fatti di quel giorno;
finalmente tanto disse, che tutti si sentirono un’altra
volta animati dall’alito di quell’uomo, a cui i destini
serbano per certo le più grandi azioni a pro del suo
paese! Con mucchi di cadaveri d’uomini e cavalli si
formò una trincera di riparo alle moleste palle del
nemico, ed in quella posizione si attese la notte, usufruttuando
il tempo a sollevare e curare, per quanto
ci fu possibile, i nostri feriti; ed alle bende e filaccie
supplirono le nostre camicie! Si parlò a lungo dei
fatti della giornata, e qualche volta la voce di Garibaldi
intuonava l’inno nazionale uruguaiano, a cui facevano
eco le voci di tutti, non esclusi i feriti.<a class="tag" id="tag83" href="#note83">[83]</a>
</p>

<p>
Era tanto il terrore del nemico, che i suoi capi
non riuscirono a condurlo all’attacco una seconda
volta, sebbene lo tentassero ripetutamente. Più volte
vedemmo radunarsi gli squadroni e muover verso di
<span class="pagenum" id="Page_184">[184]</span>
noi; ma al primo nostro fuoco dar volta, non ostante la
voce dei loro capi e le piattonate che loro piovevano
sulle spalle.
</p>

<p>
Il nemico tentò pure di farci accettare un parlamentario,
ma non ci riuscì.... ci avrebbe portate condizioni
di resa, e di renderci non ne volevamo sapere.
A un certo punto un cavaliere nemico ben montato si
spinse audacemente fin presso il nostro campo, e passando
come il fulmine fra l’una e l’altra tettoia da
noi occupata tentò gettarvi un tizzone acceso per
incendiarla. Il colpo gli fallì; ma l’audace ebbe salva
la vita soltanto per la generosità di Garibaldi, che
gridò a noi: <i>Non fate fuoco su quel bravo</i>.
</p>

<p>
Dal canto nostro si economizzava la munizione
per la ritirata e non si faceva fuoco che a colpo sicuro.
Le ore di aspettazione furono secoli, principalmente
pei poveri feriti; ma finalmente venne la desiderata
oscurità; taluni de’ nostri inviati, strisciando
sul terreno, verso il nemico, ritornarono col grato avviso
che solo alcune vedette rimanevano a cavallo, e
che il rimanente se ne stava coi cavalli a pascolo:
bisogno a cui non avevan potuto attendere in tutto il
giorno. Ad un miglio circa da noi avevamo il bosco che
costeggia l’Uruguay, porto di salute al quale tante
volte nel giorno avevamo rivolti gli occhi e che l’indolenza
o l’ignoranza del nemico, sicuro ormai della
sua preda, ci lasciava aperto.
</p>

<p>
In gran silenzio si formò una piccola colonna; i
feriti atti a camminare nel mezzo, gl’impotenti sulle
spalle, meno due che, doloroso il dirlo, dovemmo abbandonare
agonizzanti ed impotenti affatto ad essere
trasportati!... Ad un dato segnale si partì compatti,
a passo accelerato, decisi a tutto; presimo la direzione
del bosco e passammo silenziosi in mezzo al nemico,
<span class="pagenum" id="Page_185">[185]</span>
che stupefatto del nostro ordine, senza opporre resistenza,
ci lasciò libero il varco, e prima ch’egli si
fosse riavuto, avesse messo le briglie a’ cavalli, e si
fosse posto a inseguirci, noi avevamo già guadagnato
il bosco. Una truppa meno affezionata al suo capo,
meno agguerrita, dopo una giornata così disastrosa,
arsa dalla sete, si sarebbe sbandata appena giunta
al bosco, cercando la propria salvezza individuale ed
il soddisfacimento di quel possente bisogno che fu il
nostro martirio in tutta la giornata; poche parole che
Garibaldi preventivamente ci aveva diretto ovviarono
a quello inconveniente; nessuno si sbandò, nessuno
corse a dissetarsi al fiume, bensì, ubbidienti all’ordine,
tutti si gettarono a terra distesi in una lunga catena
e in attesa, silenziosi, del nemico, che non molto si
fece attendere. Il suono delle sue trombe ci avvisò del
suo avvicinarsi, e poco stante comparvero i suoi squadroni,
che noi, silenziosi sempre e nascosti, attendemmo
fino alla distanza di venti passi circa per indi salutarli
con una salva che li colpì nel più fitto e riescì micidialissima,
mettendoli in scompiglio e persuadendoli
a dar volta a briglia sciolta!
</p>

<p>
Un grido di Garibaldi allora ci avvisò che era
tempo di bere! Soddisfatta la sete, riprendemmo la
ritirata verso il Salto, parte seguendo la riva del
fiume, altri il bosco. Il nemico ci molestò fino quasi
all’entrata del paese, ma i suoi tiri non ci cagionarono
più alcuna perdita. A poca distanza dal Salto, al passo
di un guado che a causa della sua strettezza dovevasi
eseguire a uno a uno, incontrammo il bravo Anzani,
nostro tenente-colonnello e comandante la Legione
italiana, che ci era venuto incontro fino a quel luogo
onde poterci abbracciare tutti. Or due parole su questo
bravo: egli era rimasto nel Salto a causa di una
<span class="pagenum" id="Page_186">[186]</span>
piaga in una gamba; con lui eran pure rimasti pochi
de’ nostri ammalati e dodici uomini di guardia alla batteria,
unica difesa del forte! Il nemico, inseguendo la
nostra cavalleria sin entro il paese, intimò all’Anzani
la resa della batteria annunciandogli la morte e la
prigionia di noi tutti, compreso Garibaldi, ed offrendo
salva la vita a lui ed ai suoi. L’Anzani rispose da forte
qual’era: disse che avrebbe difesa la posizione fino all’estremo;
che avanzavagli abbastanza polvere per
farlo, e che avrebbe fatto saltare la batteria in uno
coi suoi compagni prima di arrendersi; pertanto aspettava
l’attacco! Il nemico non credè conveniente cimentarsi
a quell’impresa, e così l’Anzani salvò a noi
la ritirata, procacciò all’Italia una nuova gloria, e ben
altre prove a favore del suo paese avrebbe dato, se una
morte immatura non lo avesse colpito mentre poneva
il piede sul suolo d’Italia!
</p>

<p>
Nella notte poi entrarono nel paese i cinquecento
del generale Medina, che per incidenti diversi non aveva
potuto operare la sua congiunzione in tempo utile.
Quantunque tutta la sua gente fosse disarmata, il nemico
demoralizzato dai fatti del giorno non lo molestò
menomamente.
</p>

<p>
Gli abitanti del paese presero amorevole cura
dei nostri feriti. La nostra perdita ammontò a quarantatrè
morti, dei quali trentasette sul campo di battaglia
e sei in conseguenza delle ferite; del rimanente pochi
furono gli illesi da ferite: la perdita del nemico fu di
cinquecento uomini e più fra morti e feriti; nei primi
diversi ufficiali superiori! Appena seppimo libera dal
nemico la campagna, sortimmo a raccogliere i corpi
dei nostri fratelli e li deponemmo in una fossa all’uopo
preparata poco lungi dallo stesso terreno ove caddero
valorosamente pugnando: un’alta croce colla modesta
<span class="pagenum" id="Page_187">[187]</span>
iscrizione: — <i>Trentasette Italiani — morti combattendo — l’8
febbraio 1846</i> — indica il luogo ove quei valorosi
riposano per sempre!»
</p>

<h3>XVII.</h3>

<p>
A questo racconto non manca per esser compito
che l’Ordine del giorno, in cui Garibaldi ringrazia i
suoi legionari della vittoria, e il Decreto, con cui la
Repubblica orientale decretava ai vincitori di Sant’Antonio
imperitura onoranza. Ecco pertanto nella loro
integrità i due documenti; dolenti soltanto di non poterli
raccomandare a più durevoli pagine:
</p>

<div class="blockquote">
<p class="indr">
«Salto, 10 febbraio 1846.
</p>

<p class="indl">
»Fratelli,
</p>

<p>
»Avanti ieri ebbe luogo ne’ campi di Sant’Antonio, a
una lega e mezzo da questa città, il più terribile ed il più
glorioso combattimento. Le quattro compagnie della nostra
Legione, e forse venti uomini di cavalleria rifuggitisi sotto
la nostra protezione, non solo si sono sostenuti contro mille
e dugento uomini di Servando Gomez, ma hanno sbaragliato
interamente la fanteria nemica che ci assaltò in numero
di trecento. Il fuoco cominciò a mezzogiorno e durò fino
a mezzanotte: non valsero al nemico le ripetute cariche delle
sue masse di cavalleria, nè gli attacchi de’ suoi fucilieri a
piedi; senz’altro riparo che d’una casupola in rovina (<i>tapera</i>),
ove non erano in piedi se non alcune travi, i legionari
hanno respinto i ripetuti assalti del più accanito de’ nemici;
io e tutti gli uffiziali abbiamo fatto da soldati in quel
giorno. Anzani che era rimasto nel Salto, ed a cui il nemico
aveva intimato la resa della piazza, rispose colla miccia alla
mano e il piè sulla Santa Barbara della batteria, quantunque
lo avesse il nemico assicurato che tutti eravamo caduti
o morti o prigionieri. Abbiamo avuto trenta morti e cinquantatrè
<span class="pagenum" id="Page_188">[188]</span>
feriti: tutti gli uffiziali sono feriti, meno Scaroni,
Saccarello il maggiore, e Traverso, tutti leggermente. <i>Io
non darei il mio nome di legionario italiano per tutto il
globo in oro.</i>
</p>

<p>
Alla mezzanotte entravamo in ritirata nel Salto, poco
più di cento legionari italiani con settanta e più feriti, compresi
i leggermente, che ci precedevano, contenendo, quando
troppo c’incalzava, un nemico di milledugento, e repellendolo
impaurito. Oh! questo merita d’essere scolpito. — Addio,
vi scriverò più a lungo un’altra volta.<a class="tag" id="tag84" href="#note84">[84]</a> Il vostro
</p>

<p class="indr">
<span class="smcap">G. Garibaldi</span>.»
</p>

<p>
«<i>DS</i>. — Gli uffiziali che erano con me e che rimasero
feriti sono: Cassana, Marrocchetti, Beruti, Ramorino, Saccarello
minore, Sacchi, Grafigna e Rodi.»
</p>
</div>

<p>
Ed ecco il:
</p>

<div class="blockquote">
<p class="center">
«DECRETO.
</p>

<p>
Desiderando il Governo dimostrare la gratitudine della
Patria ai prodi che combatterono con tanto eroismo nei
campi di Sant’Antonio il giorno 8 del corrente; consultato
il Consiglio di Stato, decreta:
</p>

<p>
Art. I. Il signor generale Garibaldi, e tutti coloro che
lo accompagnarono in quella gloriosa giornata, sono benemeriti
della Repubblica.
</p>

<p>
Art. II. Nella bandiera della Legione italiana saranno
inserite a lettere d’oro, sulla parte superiore del Vesuvio,
queste parole: Gesta dell’8 febbraio del 1846, operate dalla
Legione italiana agli ordini di Garibaldi.
</p>

<p>
Art. III. I nomi di quelli che combatterono in quel
giorno, dopo la separazione della cavalleria, saranno inscritti
in un quadro, il quale si collocherà nella sala del Governo,
rimpetto allo Stemma nazionale, incominciando la lista col
nome di quelli che morirono.
</p>

<p>
<span class="pagenum" id="Page_189">[189]</span>
</p>

<p>
Art. IV. Le famiglie di questi, che abbiano diritto a
una pensione, la goderanno doppia.
</p>

<p>
Art. V. Si decreta a coloro che si trovarono in quel
fatto, dopo di esserne stata separata la cavalleria, uno scudo
che porteranno nel braccio sinistro, con questa iscrizione
circondata d’alloro: <i>Invincibili combatterono l’8 di febbraio
del 1846.</i>
</p>

<p>
Art. VI. Fino a tanto che un altro corpo dell’esercito
non s’illustri con un fatto d’arme simile a questo, la Legione
italiana sarà in ogni parata la diritta della nostra
fanteria.
</p>

<p>
Art. VII. Il presente Decreto si consegnerà in copia
autentica alla Legione italiana, e si ripeterà nell’Ordine generale
tutti gli anniversari di questo combattimento.
</p>

<p>
Art. VIII. Il Ministro della guerra resta incaricato
della esecuzione e della parte regolamentare di questo Decreto,
che sarà presentato all’Assemblea de’ Notabili: si
pubblicherà e inserirà nel R. N.
</p>

<p class="indr">
<span class="smcap">Suarez. — Josè De Beja. — Santiago. — Vasquez. — Francisco. — I.<br>
Mugnoz</span>.<a class="tag" id="tag85" href="#note85">[85]</a>
</p>
</div>

<p>
<span class="pagenum" id="Page_190">[190]</span>
</p>

<p>
Nè l’epico gesto esaltò soltanto gli Orientali; gli
stranieri stessi, quelli almeno il cui animo non era offuscato
da odii partigiani, o da miserabili invidie, gareggiarono
nel celebrarlo. «Io vi felicito (scriveva a
Garibaldi stesso l’ammiraglio francese Lainé),<a class="tag" id="tag86" href="#note86">[86]</a> io vi
felicito, mio caro Generale, d’avere così potentemente
contribuito colla intelligente ed intrepida vostra condotta
al compimento di fatti d’arme, dei quali si sarebbero
inorgogliti i soldati della grande armata, che
per un momento contenne tutta l’Europa. Io vi felicito
in egual modo per la semplicità e la modestia
che rendono più cara la lettura della relazione, in cui
ci date i più minuti ragguagli d’un fatto, del quale
potreste senza timore attribuirvi tutto l’onore. Del
resto questa modestia vi ha cattivato le simpatie di
persone atte a meritamente apprezzare ciò che voi
<span class="pagenum" id="Page_191">[191]</span>
siete venuto operando da sei mesi in qua, tra le quali
noterò in primo luogo il nostro Ministro plenipotenziario,
che onora il vostro carattere, e nel quale avete
un caldo difensore soprattutto allorquando si tratta
di scrivere a Parigi coll’intento di distruggere le impressioni
sfavorevoli, che ponno aver fatto nascere
alcuni articoli di giornali, redatti da persone poco use
a dire la verità anche quando raccontano dei fatti
avvenuti sotto i propri loro occhi.<a class="tag" id="tag87" href="#note87">[87]</a>»
</p>

<p>
Tosto infine che la notizia varcò il mare e giunse
in Italia, i patriotti se ne impadronirono come d’un
annunzio di vittoria nazionale, e il narrar la giornata
del Salto, il decantarne i prodi, il glorificarne il condottiero,
divenne in un subito parte di quella congiura
di manifestazioni politiche, all’apparenza tutte letterarie
ed accademiche, colle quali gli Italiani si studiavano
a ravvivare le già accese scintille del patrio
incendio, e punzecchiavano, non potendo di meglio, con
invisibili, ma tormentose trafitture la settemplice maglia
de’ loro oppressori. Così a Bologna il Felsineo
dava un esteso ragguaglio del fatto, e le Letture di
famiglia di Torino, e il Diario del Congresso scientifico
italiano e altri giornali, lo riproducevano; a Livorno
G. B. Cuneo stampava nel Corriere Livornese<a class="tag" id="tag88" href="#note88">[88]</a> una
<span class="pagenum" id="Page_192">[192]</span>
serie d’articoli per sbugiardare i calunniatori della
Legione e celebrare le virtù del suo capo.
</p>

<p>
A Firenze erano raccolti per cura del colonnello
De Laugier, il futuro eroe di Curtatone, i documenti
relativi all’impresa di Garibaldi a Montevideo, e in
una pubblica radunanza era annunziato un libro che
li avrebbe distesamente narrati. Per tutta Italia infine
si apriva, quasi pubblicamente, una sottoscrizione per
una spada d’onore al colonnello Garibaldi, che era
per incanto coperta di firme, e il giovine Bertoldi incuorava
con un inno al patriottico dono.
</p>

<div class="poem"><div class="stanza">
<p class="i02">  Chi sono quei fortissimi,</p>
<p class="i01">Che vinto il lungo assalto</p>
<p class="i01">D’un oste innumerevole</p>
<p class="i01">Entran festanti in Salto?</p>
<p class="i01">Per chi quel serto intrecciano?</p>
<p class="i01">Di chi parla quel cantico guerrier?</p>
<p class="i02">  Itali sono, ed italo</p>
<p class="i01">È il Condottier dei forti;</p>
<p class="i01">Un giogo iniquo a frangere</p>
<p class="i01">Si sfidan mille morti,</p>
<p class="i01">Ogni terreno è patria,</p>
<p class="i01">Nessun popolo a noi vive stranier.</p>
<p class="i02">  Chi ne’ tuoi chiusi oracoli</p>
<p class="i01">Può penetrar, gran Dio?</p>
<p class="i01">Tu dei più eletti spiriti</p>
<p class="i01">Vedovi il suol natío;</p>
<p class="i01">Tu lasci qui nell’ozio</p>
<p class="i01">Tanta gagliarda gioventù morir:</p>
<p class="i02">  E va Gioberti, vindice</p>
<p class="i01">Dell’italo pensiero,</p>
<p class="i01">Ad erger su gli elvetici</p>
<p class="i01">Dirupi un trono al Vero;</p>
<p class="i01">È Garibaldi un fulmine</p>
<p class="i01">Che fa l’americane acque stupir.<a class="tag" id="tag89" href="#note89">[89]</a></p>
</div></div>

<p>
<span class="pagenum" id="Page_193">[193]</span>
</p>

<h3>XVIII.</h3>

<p>
Garibaldi restò ancora alcuni mesi al Salto, continuando
a battagliare colla flottiglia e colla Legione
fino a che il Governo stesso lo richiamò a Montevideo,
dove ritornò difatti in sul cominciare di settembre.
<span class="pagenum" id="Page_194">[194]</span>
Nella Banda Orientale però erano accaduti nel frattempo
dolorosi, ma importanti avvenimenti.
</p>

<p>
Il general Ribera, che era rientrato, pochi mesi
prima, nella capitale, si mette a capo, il 1º aprile 1846,
d’una sedizione militare; assale e rovescia il Governo
e s’impadronisce del potere. Da quel giorno, nota Garibaldi
stesso, la guerra cessa d’essere nazionale, e
diventa una meschina lotta di fazioni personali che
indeboliscono la difesa e insanguinano la città, la quale
di certo sarebbe caduta nelle mani del Rosas, se la
Francia e l’Inghilterra coi loro negoziati non avessero
ritardata la catastrofe. Nemmeno il governo del Ribera
durò a lungo, che ripreso dalla sua incurabile manía
di capitanare eserciti in rasa campagna e di dar battaglie,
pochi giorni dopo la sua uscita da Montevideo
nel gennaio 1847, è nuovamente disfatto e per la seconda
volta forzato a riparare nel Brasile, da dove
non ritorna più che uomo privato ed impotente.
</p>

<p>
<span class="pagenum" id="Page_195">[195]</span>
</p>

<p>
Ciò nonostante Garibaldi non s’era lasciato sfuggire
occasione veruna per rendere ancora alla Repubblica
quanti servigi erano da lui, e col disegno di secondare
le operazioni del Ribera in campagna risaliva
con una nuova flottiglia e nuove truppe l’Uruguay fino
a Las Vacas, correva fino all’influente del Dajman;
vi sbaragliava, il 20 maggio, in un brillante combattimento
di cavalleria le truppe riunite del Lama e Vergara,
luogotenenti del Gomez, spazzando per alcun
tempo d’ogni nemico tutto il territorio attorno al Salto;
quando il generale Pacheco, risalito, per la caduta del
suo rivale, al potere, lo chiama in Montevideo, e gli
offre il comando della piazza.
</p>

<p>
Garibaldi però, a cui era parso eccessivo onore
persino il grado di Generale, avrebbe volontieri rifiutato
l’arduo incarico, se la deferenza al rispettato
amico, e il desiderio di prestare fino all’ultimo l’opera
sua alla Repubblica, non l’avessero indotto a sobbarcarsi
ad un ufficio, in cui il cuore gli presagiva di
non incontrare che difficoltà ed amarezze. E non s’ingannò.
Fin che Garibaldi dava gratuitamente il sangue
e la vita per la causa orientale e s’accontentava dei
secondi onori e dei posti subalterni, era un fratello,
era un eroe, e gli ambiziosi, anzichè adombrarsene, potevano
sperare di farsene sgabello e per la stessa degnazione
con cui l’onoravano ingrandire sè stessi; ma
quando lo videro salire ai primi onori ed occupare,
anche forzato, quei posti, a cui essi avevano, forse senza
merito, agognato, non gli perdonarono più.
</p>

<p>
Il fratello divenne uno straniero, l’eroe un avventuriere,
il vincitore di Nueva Cava e di Sant’Antonio
un inetto, tutta la congiura delle piccole e grandi gelosie,
dei pregiudizi locali, delle permalosità spagnuole
scoppiò contro di lui e lo costrinse a deporre l’ufficio.
</p>

<p>
<span class="pagenum" id="Page_196">[196]</span>
</p>

<p>
Non prima però d’aver reso alla Repubblica un
ultimo e segnalato servigio. Ammutinatosi, forse per
istigazione de’ suoi stessi nemici, un reggimento di
Negri, e nessuno dei capi osando affrontarlo per rimetterlo
all’obbedienza, «Rimanete adunque se avete
paura,» esclamò Garibaldi; e seguíto dal solo Sacchi si
presenta a cavallo innanzi al reggimento ribelle, penetra
nelle sue file, lo arringa con alcune di quelle toccanti
e incisive parole che solo i grandi capitani sanno
trovare in simili occasioni, e lo riconduce al dovere.
</p>

<p>
Fu quello l’ultimo pericolo corso da Garibaldi a
pro della Repubblica, per cui aveva da sei anni combattuto.
</p>

<h3>XIX.</h3>

<p>
Ma ormai i bei giorni di Montevideo sono passati.
La città è piena di fazioni, l’esercito di sedizioni, il
Governo di rivalità; la difesa si trascina innanzi languida
e inonorata; i migliori, come il Sosa, il Battle,
l’Estaban, il Diaz, son morti o fuggiaschi; l’assedio
dura per la sola forza d’inerzia degli assedianti e degli
assediati, e le sorti della Repubblica pendono assai
più dai negoziatori diplomatici, che dalle battaglie e
dalle armi.
</p>

<p>
Oltre di che un’altra patria, ben più cara e più
sacra, richiama ed attende Garibaldi; e se il suo braccio
continua a combattere ancora per la causa di Montevideo,
la sua anima è altrove.
</p>

<p>
Il 1847 stava per finire; e ogni bastimento che da
mesi approdasse alla Plata, portava dal vecchio continente
l’annunzio d’un avvenimento importante.
</p>

<p>
Un nuovo Pontefice benediva l’Italia, perdonava
ai ribelli, accoglieva i proscritti e poneva in tutela
della Croce la causa dei popoli.
</p>

<p>
<span class="pagenum" id="Page_197">[197]</span>
</p>

<p>
Un fremito di vita nuova correva da un capo all’altro
della Penisola; i suoi popoli già ardivano squassar
le catene in viso ai loro tiranni, e chiedere ad
alta voce quella libertà che avevano sino allora sommessamente
sospirata. In alcune città l’agitazione legale
poneva gli oppressori all’aspro bivio o d’incrudelire,
o di cedere; in altre le prime avvisaglie erano
già cominciate, e il sangue era pegno di conflitti maggiori.
Ogni angolo d’Italia era un braciere di congiure,
e i Principi stessi, o sinceri o atterriti, promettevano
riforme e costituzioni; la Polonia, la Gallizia,
l’Ungheria reclamavano dalle antiche dinastie nuovi
statuti sociali; la Francia, l’Austria, la Germania
stessa parevano alla vigilia d’una rivoluzione.
</p>

<p>
L’impressione che le novelle d’Italia facevano sull’animo
di Garibaldi è più facile immaginarla che descriverla.
«La sua fisonomia (scrive il Cuneo, che
doveva vederlo ogni giorno) aveva preso un’espressione
nuova, i suoi modi erano divenuti più concitati;
sovente ei s’arrestava sopra pensieri, e gli sfuggiva
un leggiero sorriso, come a chi attende una lieta fortuna.»
Pio IX soprattutto l’aveva esaltato; onde colto
dal farnetico comune per quel Pontefice, in cui la fantasia
degli Italiani s’era creata un novello Giulio II,
s’accorda coll’Anzani a indirizzargli, per mezzo di
monsignor Bedini, nunzio apostolico in Rio Janeiro, la
seguente lettera:
</p>

<div class="blockquote">
<p class="indl">
«Illustrissimo e rispettabilissimo signore,
</p>

<p>
Dal momento in cui ci sono arrivate le prime nuove
dell’esaltazione del sovrano pontefice Pio IX e dell’amnistia
che egli concesse a’ poveri proscritti, noi abbiamo con
attenzione e con sempre crescente interesse seguite le orme
che il capo supremo della Chiesa imprime sulla via della
<span class="pagenum" id="Page_198">[198]</span>
gloria e della libertà. Le lodi, il di cui eco arrivò sino a noi
dall’altra parte del mare, il fremito col quale l’Italia accoglie
la convocazione dei deputati e vi applaude, le saggie
concessioni fatte alla stampa, l’istituzione della guardia civica,
l’impulso dato all’istruzione popolare e all’industria,
senza contare le tante sollecitudini tutte dirette al miglioramento
d’una nuova amministrazione, tutto infine ci ha
convinti che uscì finalmente dal seno della nostra patria
l’uomo, che comprendendo i bisogni del suo secolo aveva saputo,
secondo i precetti della nostra augusta Religione, sempre
nuova, sempre immortale, e senza derogare alla loro
autorità, piegarsi frattanto alle esigenze dei tempi. E sebbene
tutti questi progressi non avessero alcuna diretta influenza
sopra di noi, gli abbiamo nondimeno seguiti da lungi, accompagnando
coi nostri applausi e coi nostri voti l’accordo
universale dell’Italia e di tutta la Cristianità. Ma quando
da pochi giorni apprendemmo l’attentato sacrilego, col quale
una fazione fomentata e sostenuta dallo straniero, non ancora
stanca dopo tanto tempo di straziare la nostra povera
patria, si propose di rovesciare l’ordine di cose attualmente
esistente, ci è sembrato che l’ammirazione e l’entusiasmo
per il Sovrano Pontefice fossero un troppo debole tributo, e
che un dovere più grande ci fosse imposto.
</p>

<p>
Noi che vi scriviamo, o illustrissimo e rispettabilissimo
signore, siamo di coloro, i quali, sempre animati dal medesimo
pensiero che ci ha fatto subire l’esilio, abbiamo prese
a Montevideo le armi per una causa che ci sembrò giusta, e
riunite poche centinaia d’uomini nostri compatriotti qua venuti
colla speranza di trovarvi giorni meno dolorosi di quelli
che subivamo nella nostra patria.
</p>

<p>
Ora nei cinque anni dacchè dura l’assedio delle sue
mura, ciascuno di noi più o meno ha dovuto far prova più
d’una volta di rassegnazione e di coraggio; e grazie alla
Provvidenza ed a quello spirito antico, che infiamma ancora
il nostro sangue italiano, la nostra Legione ha avuto occasione
di distinguersi; ed ogni volta che questa occasione si
è presentata, essa non ha lasciato fuggirsela, di maniera che
(io credo sia permesso dirlo senza vanità) ha sul cammino
<span class="pagenum" id="Page_199">[199]</span>
dell’onore sorpassato tutti gli altri corpi che erano suoi rivali
e suoi emuli.
</p>

<p>
Adunque se oggi le braccia che hanno qualche uso
delle armi sono accette a Sua Santità, è superfluo il dire
che più volentieri che mai noi le consacreremo al servigio
di colui, che fa tanto per la patria e per la Chiesa.
</p>

<p>
Noi ci chiameremo adunque fortunati, se potremo venire
in aiuto dell’opera redentrice di Pio IX assieme a’ nostri
compagni, a nome dei quali ve ne facciamo parola, e
noi non crederemo di pagarla troppo cara con tutto il nostro
sangue.
</p>

<p>
Se la vostra illustre e rispettabile signoria pensa che
la nostra offerta possa essere accetta al Sovrano Pontefice,
che Ella la deponga a’ piedi del suo trono.
</p>

<p>
Non è già la puerile pretensione che il nostro braccio
sia necessario che ce lo fa offrire; sappiamo benissimo che
il trono di san Pietro riposa su basi che non possono nè
crollare, nè confermare i soccorsi umani, e che di più il novello
ordine di cose conta numerosi difensori, i quali saprebbero
vigorosamente respingere le ingiuste aggressioni dei
suoi nemici; ma poichè l’opera deve essere repartita tra i
buoni, e la dura fatica data ai forti, fate a noi l’onore di
contarci tra questi.
</p>

<p>
Attendendo, ringraziamo la Provvidenza d’aver preservato
Sua Santità dalle macchinazioni dei tristi, e facciamo
voti ardenti perchè le accordi lunghi anni per il bene della
Cristianità e dell’Italia.
</p>

<p>
Non ci resta più altro che pregar voi, illustre e venerabilissimo
signore, di perdonarci il disturbo che vi causiamo,
e di ricevere i sentimenti della nostra perfetta stima e del
profondo rispetto, con i quali noi ci professiamo della sua
illustrissima e rispettabilissima persona i più devoti servitori
</p>

<p class="indr">
<span class="smcap">G. Garibaldi.</span><br>
<span class="smcap">F. Anzani.</span><a class="tag" id="tag90" href="#note90">[90]</a>»
</p>
</div>

<p>
<span class="pagenum" id="Page_200">[200]</span>
</p>

<p>
La qual lettera, quando si pensi a quella specie
di ubbriacatura guelfa da cui le teste erano state
prese nel 1848, e si ricordi che il Mazzini stesso, pochi
mesi dopo, ne scriveva direttamente al Papa una consimile,
non potrà parere strana ad alcuno. Essa, al contrario,
getta un raggio di più sul carattere di Garibaldi
e ne rileva uno de’ tratti più espressivi. Dominato dall’idea
fissa di fare l’Italia, unica luce del suo cervello,
unica fiamma del suo cuore, egli non conobbe mai
preferenza d’uomini o predilezione di parti; combattè
a fianco del Mazzini; combattè agli ordini di Napoleone
e di Vittorio Emanuele; avrebbe combattuto, diceva
un giorno, «col demonio;» qual meraviglia che egli
fosse nel 1848 disposto a combattere sotto le insegne
del Vicario di Cristo? Franco condottiero della causa
de’ popoli, era la bandiera ch’egli guardava, non i capitani
o gli alleati.
</p>

<p>
La lettera a Pio IX sarà il capostipite d’un interminabile
epistolario; ma chi vi frugherà dentro con
senso di misericordia e intelletto d’equità, troverà
sempre sotto l’incondita congerie delle bizzarrie, delle
contraddizioni e delle volgarità la stessa schiettezza
ingenua di sentimenti, la stessa ignoranza bonaria
della realtà, la stessa credulità sconsiderata all’utopia,
lo stesso concetto romanzesco ed eroico della vita;
ma altresì la stessa fiamma d’amor patrio, che brilla,
quasi gemma legata in similoro, nella prima lettera a
Pio IX.
</p>

<p>
E a me non sembra strano che il nunzio Bedini
ingannato, come tanti altri, dalle mostre liberalesche
del suo Signore, rispondesse ai due patriotti per assicurarli,
«che se la distanza di tutto un emisfero può
impedire di profittare di magnanime offerte, non ne
sarà mai diminuito il merito, nè menomata la soddisfazione
<span class="pagenum" id="Page_201">[201]</span>
nel riceverle;<a class="tag" id="tag91" href="#note91">[91]</a>» come non deve punto stupire
che egli nel 1849, prete, Legato nelle Romagne,
ministro d’un Pontefice che ripudiava ogni alleanza
colla rivoluzione, facesse bombardare dagli Austriaci
la patriottica Bologna, divenisse complice della fucilazione
di Ugo Bassi e di Ciceruacchio, cercasse a
morte lo stesso Garibaldi. Pio IX aveva mutato, o se
vuolsi, spiegato meglio la sua politica, e il suo Legato
la mutava o spiegava con lui, e ben ingenui coloro
che se ne maravigliano!
</p>

<h3>XX.</h3>

<p>
Le notizie pertanto d’Europa e d’Italia s’erano
andate facendo di giorno in giorno più gravi; la risposta
di Pio IX non veniva, ma venivano le lettere
de’ patriotti, compagni di fede e di congiure, che da
ogni parte annunziavano inevitabile la rivoluzione ed
imminente lo scoppio. Il Mazzini soprattutto, che non
aveva mai perduto di vista il suo affigliato di Marsiglia,
s’era posto in diretto carteggio con lui per informarlo
dell’andamento delle cose, infervorarlo a tenersi
<span class="pagenum" id="Page_202">[202]</span>
pronto, accaparrare in certa guisa il braccio
suo e de’ suoi commilitoni per le attese battaglie della
patria. Infine la Colonia italiana, composta in gran parte
di proscritti del 1821 e del 1831, non poteva restare
insensibile alle novelle che le venivano d’Italia, e desiderosa
di mostrare alla dolce madre lontana il loro
cuore di figli, andavano eccitando Garibaldi, se di eccitamento
poteva aver bisogno, affinchè persistesse nel
magnanimo proposito, promettendogli tutti i conforti
e gli aiuti onde avesse bisogno.
</p>

<p>
La partenza frattanto per l’Italia era nel petto di
Garibaldi cosa ormai risoluta, quando l’annunzio della
sollevazione di Palermo e di Messina del 12 gennaio
1848 venne a precipitarla. Non v’era più da indugiare;
la lotta era cominciata; in Italia si combatteva
e si moriva: il posto di Garibaldi e della sua Legione
era là. Una sola cosa era incresciosa e al tempo stesso
difficile: svincolarsi da Montevideo; e non perchè Garibaldi
fosse legato alla Repubblica da alcun patto indissolubile,
chè la sua condotta era sempre stata subordinata
alla condizione del ritorno in Italia; ma
perchè gli riusciva doloroso abbandonare prima dell’ora
decisiva una causa giusta ed un popolo amato.
</p>

<p>
Una pubblica sottoscrizione era stata già aperta
fra gl’Italiani per «la spedizione in Italia comandata
da Garibaldi,» e il solo Stefano Antonini aveva firmato
per 30,000 lire. Un brigantino era stato noleggiato ed
allestito di tutto l’occorrente. Anita, appena sgravata
di Ricciotti, erasi già imbarcata fin dal dicembre
per l’Italia e tutto cospirava a credere la partenza inevitabile.
Invano il Governo di Montevideo, conscio della
gran perdita che stava per fare, tentava trattenere con
preghiere, con lusinghe, con studiati indugi l’impaziente
Italiano; invano gli stranieri stessi, che vedevano
<span class="pagenum" id="Page_203">[203]</span>
in Garibaldi una delle più sicure garanzie dei loro interessi,
si sforzavano a ritardarne, almeno, la partenza,
offrendogli di assumere a loro carico il più della <i>diaria</i>
d’affitto del bastimento noleggiato. Garibaldi non si
sentiva più padrone della sua volontà, e tutte quelle
preghiere, quelle insistenze, quegl’indugi, anzichè piegarlo
non facevano che inasprirlo, strappandogli spesso
dalle labbra il detto piena d’amarezza: <i>Duolmi che
arriveremo gli ultimi, quando tutto sarà finito</i>.
</p>

<p>
Affinchè però l’impresa riuscisse al suo fine, era
mestiere precisarne la mèta, divisarne i luoghi d’approdo,
avvertirne gli amici ed aderenti, prepararle in
Italia stessa il terreno.
</p>

<p>
Pochi mesi dopo la giornata del Salto, era sbarcato
a Montevideo e si era arrolato nella Legione,
Giacomo Medici. Era un giovane di maschia bellezza,
d’intrepido cuore, d’ingegno acuto e prudente insieme,
d’affabili modi; e Garibaldi, presentendo in lui l’uomo
che ormai la storia ha fatto suo, l’ebbe caro prontamente
e ripose in lui tutta la sua fiducia. Però egli
fu anche il prescelto da Garibaldi come il foriero e
preparatore in Italia della divisata spedizione. Il Medici
doveva partir subito, vedere a Londra il Mazzini e accontarsi
con lui; percorrere, facendo propaganda, il
Piemonte, penetrare in Toscana e accordarsi col Fanti,
col Belluomini, col Guerrazzi e con altri molti; prepararvi
nascostamente armi ed armati ed attendervi Garibaldi
colla Legione, che non avrebbe tardato a raggiungerli
tra Piombino e Viareggio.
</p>

<p>
Ma a rendere ben chiaro il concetto di Garibaldi
e il mandato del Medici, valga il documento che qui
per la prima volta pubblichiamo:
</p>

<p>
<span class="pagenum" id="Page_204">[204]</span>
</p>

<div class="blockquote">
<p class="center">
«<span class="smcap">Istruzioni</span>.
</p>

<p>
Terrai presente soprattutto che scopo nostro è di recarci
in patria non per contrariare l’andamento attuale delle
cose, e i Governi che v’acconsentono; ma per accomunarci
ai buoni, e d’accordo con essi andare innanzi pel meglio
del paese; ma che noi preferiremmo lanciarci ove una via
ci fosse aperta ad agire contro il Tedesco, contro cui denno
essere rivolte senza tregua le ire di tutti: e tanto più lo
vorremmo, chè la gente che ci accompagna è mossa principalmente
da questo ardentissimo desiderio, che ove non venisse
soddisfatto potrebbe dar luogo allo sfiduciamento; scemare
o infiacchire i compagni, che avvezzi alla vita attiva
del campo male s’adatterebbero a vivere nei quartieri; perciò
ti recherai:
</p>

<p>
1º A consultare M.... (<i>Mazzini</i>) intorno ai passi da
darsi onde preparare le cose nel senso indicato; e appena a
ciò provveduto t’affretterai per alla volta di Genova, Lucca,
Firenze e Bologna, a meno che con M.... non risolviate altrimenti.
Per questi punti ti do lettere che consegnerai ai loro
indirizzi, se pure lo crederai conveniente, dietro le intelligenze
con M....
</p>

<p>
2º Dagli amici ti procurerai commendatizie per tutti
quei punti che crederai utili visitare, affine di dar moto e
preparare gli uomini, e combinare elementi di cooperazione,
quanto più ti sarà possibile.
</p>

<p>
3º Scorsi quei paesi ti ridurrai in Livorno, come luogo
più acconcio a sapere di noi; perchè nostro pensiero è approdare
in uno dei porti seguenti: Viareggio, Cecina, Piombino,
San Stefano, Port’Ercole. Soltanto ne devieremo, se ci
perverranno notizie che ci consiglino farlo pel meglio; e in
ogni caso tenteremo sempre ogni mezzo onde fartene avvertito.
</p>

<p>
4º Una delle cose che dovrai tenere in vista, si è quella
di indurre gli amici a tener pronti quei mezzi indispensabili
a provvedere il bisognevole almeno pei primi giorni; mancando
su questo punto tanto essenziale si correrebbe rischio
<span class="pagenum" id="Page_205">[205]</span>
di perdere il frutto di tante fatiche, e dei sacrifici fatti con
tanta generosità dai nostri compatriotti in Montevideo.
</p>

<p>
5º I venti, o altre cause, potrebbero obbligarci a toccare
in Gibilterra. Se M.... ha ivi persona fidata le diriga
lettere per me, informandomi della marcia delle cose e sul
da farsi — e potrà appena tu arrivi cominciare a scrivere.
La persona che incaricasse dovrebbe stare sempre all’erta,
affine di farmi pervenire ogni cosa a bordo, e subito; senza
aspettare che si scendesse a terra: potrebbe non convenire
andarci; potrebbero le quarantene impedirlo. — Dal nome
del bastimento, che è quello di <i>Speranza</i>, con bandiera orientale,
sarebbe al momento avvertito del nostro arrivo — e
perchè ne fosse più sicuro, e potesse riconoscerlo facilmente,
alzeressimo all’albero di prora una bandiera <i>bianca</i> attraversata
orizzontalmente, per quanto è lunga e nel bel mezzo,
da una striscia <i>nera</i>.
</p>

<p>
Di quanto scrivesse a noi potrebbe darti avviso se ciò
potesse farci mutare di direzione.
</p>

<p>
Ai porti indicati puoi aggiungervi anche quelli di Talamone
e di Livorno. Anche il bastimento è a <i>brigantino</i>.
</p>

<p class="indl">
Montevideo, 20 febbraio 1848.
</p>

<p class="indr">
<span class="smcap">G. Garibaldi.</span>
</p>

<p>
Le lettere che io ti scriverò dirette a Livorno saranno
al nome di M<sup>r</sup> James Gross — nella soprascritta — Signor Giacomo
Medici.<a class="tag" id="tag92" href="#note92">[92]</a>»
</p>
</div>

<p>
Il Medici infatti tre giorni dopo s’imbarcava per
la sua missione; e il 15 aprile 1848 Garibaldi medesimo,
accompagnato da ottantacinque de’ suoi legionari,
fra cui l’Anzani, ammalato, il Sacelli, ferito, Ramorino,
Montaldi, Marocchetti, Grafigna, Peralta, Rodi,
Cucelli e il suo moro Aghiar; soccorso dallo stesso
Governo orientale di armi, di munizioni, di cannoni
<span class="pagenum" id="Page_206">[206]</span>
sul brigantino <i>Bifronte</i>, ribattezzato espressamente per
quel viaggio coll’auguroso nome <i>La Speranza</i>, comandato
dal capitano Gazzolo, salpò da Montevideo per
i lidi d’Italia.<a class="tag" id="tag93" href="#note93">[93]</a>
</p>

<h3>XXI.</h3>

<p>
Nel 1836 l’America raccoglieva un oscuro marinaio
e un disertore proscritto; dopo undici anni ella
restituiva all’Italia un ammiraglio provetto, un capitano
invitto, un eroe glorioso. In quegli undici anni
Garibaldi consacratosi alla causa di due Repubbliche,
rappresentanti, a’ suoi occhi, la causa stessa della
libertà e della giustizia, aveva per esse patita la tortura
e toccata una ferita mortale; trionfato d’un
naufragio e additato un nuovo passaggio all’Oceano;
costruito flottiglie e organizzato legioni; fatta la corsa
sui mari, sui fiumi e guerreggiato a piedi ed a cavallo
sui campi; sostenuto quattro combattimenti navali
e dodici terrestri; vinto, nella campagna di Rio
Grande, al Galpon de Chargucada, a Imeruy, sulle
lagune di Santa Caterina e di Los Patos, a Santa
Vittoria ed a San Josè; e in quella di Montevideo, a
San Martin Garcia, a Nueva Cava, alle Tres Cruces,
alla Boyada, all’Hervidero, al Salto ed al Dayman;
fronteggiato in una ritirata d’oltre diciotto mesi un
nemico soverchiante, e delusa più volte la caccia di
potenti crociere; capitanato per seicento leghe una
spedizione navale traverso un fiume seminato di batterie
<span class="pagenum" id="Page_207">[207]</span>
nemiche; presa d’assalto una fortezza e diretta la
difesa d’una piazza forte; e sbaragliando sovente, emulando
sempre i più famosi guerriglieri del suo tempo,
non lasciandosi nè insuperbire dalle fortune, nè abbattere
dai rovesci, inventando talvolta nuovi artificii
e nuovi stratagemmi di guerra, vincendo la forza coll’astuzia
e colla prodezza il numero, facendo umana,
tra costumanze feroci, la guerra, avea reso temuto e
ammirando il suo nome agli stessi nemici, e risuscitato
sui più lontani lidi i ricordi del valore italiano.
</p>

<p>
Ciò non ostante le virtù del soldato e le vittorie
del capitano sono un nulla a paragone di quella virtù
suprema, di quella vittoria che mai, fino allora, gli
fallì contro i più naturali istinti della natura umana.
Ond’è sotto questo rispetto che la frase tante volte
ripetuta di lui «uomo di Plutarco» diventa rigorosamente
vera.
</p>

<p>
Entrato al servizio di Montevideo senza patteggiare
nè per sè nè per la sua Legione alcun salario, visse fin
dal primo giorno, come l’ultimo de’ suoi soldati, delle
sole razioni militari. Ricevuta nel 1845 dal generale
Ribera l’offerta di vaste terre da dividersi fra lui e
i suoi legionari, le rifiuta a nome della Legione stessa,
dicendo: «che tanto egli, quanto i suoi compagni, chiedendo
d’essere armati ed ammessi a dividere i pericoli
del campo coi figli di queste contrade, avevano
inteso d’ubbidire unicamente ai dettami della loro coscienza;
che avendo essi soddisfatto a ciò che essi
riguardavano come un dovere, essi continueranno da
uomini liberi a soddisfarvi, dividendo, finchè le necessità
dell’assedio lo richiederanno, pane e pericoli coi
loro valenti compagni del presidio di questa metropoli,
senza desiderare o accettare rimunerazione o compenso
delle loro fatiche.»
</p>

<p>
<span class="pagenum" id="Page_208">[208]</span>
</p>

<p>
Promosso, col Decreto che abbiamo citato, al grado
di Generale, non gli parve aver fatto abbastanza per
meritarlo, e con questa nobilissima lettera, ch’egli
scrisse al Ministro della guerra, vi rinunziò:
</p>

<div class="blockquote">
<p>
«Nella mia qualità di comandante in capo la Marina nazionale,
onorevole posto in cui piacque al Governo della Repubblica
collocarmi, nulla ho io fatto che merti la promozione
a colonnello maggiore (Generale). Come capo della
Legione italiana quello che posso aver meritato di ricompensa
io lo dedico ai mutilati ed alle famiglie dei morti della medesima.
I benefizi non solo, ma gli onori anche mi opprimerebbero
l’animo, comprati con tanto sangue italiano. Io non
aveva seconde mire, quando fomentava l’entusiasmo de’ miei
concittadini in favore d’un popolo che la fatalità lasciava
in balía d’un tiranno; ed oggi smentirei me stesso accettando
la distinzione che la generosità del Governo vuole
impartirmi. La Legione mi ha trovato colonnello nell’esercito,
come tale mi accettò suo capo, e come tale la lascerò,
una volta compíto il voto che offerimmo al popolo orientale.
Le fatiche, la gloria, i rovesci che possono ancora toccare
alla Legione, spero dividerli con essa fino all’ultimo. Rendo
infinite grazie al Governo, e non accetto la mia promozione
del Decreto 16 febbraio. La Legione italiana accetta riconoscente
la distinzione sublime che il Governo le decretò il
1º marzo. Una sola cosa chiedono i miei uffiziali, la Legione
ed io, ed è questa: che siccome spontanea e indipendente
fu l’amministrazione economica, la formazione e la gerarchia
del Corpo fin dal suo principio, s’abbia a continuare
sullo stesso piede, e chiediamo quindi a V. E. compiacersi
di annullare la promozione, di cui tratta il Decreto del 16 febbraio
relativamente agli individui che appartengono alla Legione
italiana.
</p>

<p>
Dio sia per molti anni con V. E.
</p>

<p class="indr">
<span class="smcap">Giuseppe Garibaldi</span>.»
</p>
</div>

<p>
<span class="pagenum" id="Page_209">[209]</span>
</p>

<p>
Finalmente il generale Pacheco, rispondendo ai detrattori
di Montevideo,<a class="tag" id="tag94" href="#note94">[94]</a> abbracciava nella sua apologia
anche il generale Garibaldi, e faceva delle sue virtù
private e civili, poichè delle guerresche nessuno aveva
dubitato, questa pittura: «Nel 1843 il signor Francesco
Angeli, uno fra i più rispettabili negozianti di
Montevideo, indirizzandosi al Ministro della guerra,
facevagli sapere che nella casa di Garibaldi, del capo
della Legione italiana, del capo della flotta nazionale,
dell’uomo infine che dava ogni giorno la sua vita per
Montevideo, non si accendeva di notte il lume, perchè
nella razione del soldato, unica cosa sulla quale
Garibaldi contasse per vivere, non erano comprese le
candele. Il Ministro mandò pel suo aiutante di campo,
G. M. Torres, cento <i>patacconi</i> (500 lire) a Garibaldi,
il quale, ritenendo la metà di questa somma, restituì
l’altra perchè fosse recata alla casa di una vedova,
che, secondo lui, ne aveva maggior bisogno. Cinquanta
<i>patacconi</i> (250 lire), ecco l’unica somma che Garibaldi
ebbe dalla Repubblica. Mentre rimase tra noi,
la sua famiglia visse nella povertà; egli non fu mai
calzato diversamente da’ soldati; sovente i di lui
amici dovettero ricorrere a sotterfugi per fargli cambiare
gli abiti già logori. Egli aveva amici tutti gli
abitanti di Montevideo; giammai vi fu uomo più di
lui universalmente amato, ed era questo ben naturale.
Garibaldi, sempre primo a’ combattimenti, lo era egualmente
a raddolcire i mali della guerra. Quando recavasi
negli offici del Governo, era per domandare grazia
per un cospiratore, o per chiedere soccorsi in favore
di qualche infelice: ed è all’intervento di Garibaldi
che il signor Michele Haedo, condannato dalle leggi
<span class="pagenum" id="Page_210">[210]</span>
della Repubblica, dovè la vita. Nel 1844 un’orribile
tempesta flagellava la rada di Montevideo; eravi nel
porto una goletta, che, perdute le áncore, stava affidata
con evidente pericolo all’unica che le rimaneva; in
quella goletta si trovavano le famiglie de’ signori Canil.
Il generale Garibaldi, informato del pericolo, s’imbarcò
con sei uomini, recando seco un’altra áncora,
colla quale la goletta fu salva. A Gualeguaychu fa prigioniero
il colonnello Villagra, uno dei più feroci capi
del Rosas, e lo lascia in libertà, come anche gli altri
di lui compagni. Nella sua spedizione all’interno egli si
distinse per molti tratti di cavalleresca generosità, che
anche al dì d’oggi formano argomento di conversazione
nel campo de’ due partiti.<a class="tag" id="tag95" href="#note95">[95]</a>»
</p>

<p>
Innanzi a queste testimonianze potrebbe la storia
degnar d’uno sguardo i miserabili libelli di pochi stranieri,
e coll’onore d’una confutazione superflua scavare
i loro nomi dal perpetuo oblío in cui sono sepolti?
</p>

<p>
Nel 1847 quando il nome di Garibaldi era quasi
ignoto, e le sue gesta malnote, e parlar di Garibaldi era
un parlar d’Italia; era bello che la voce intemerata
di G. B. Cuneo schiacciasse, coll’argomento decisivo
dei documenti, i botoli che addentavano Garibaldi e
la sua Legione là appunto dove la loro corazza era più
tersa e inattaccabile; ma ora l’opera sarebbe affatto
vana ed accademica.
</p>

<p>
Nel luglio 1849 Lord Howden nella Camera dei Pari
di Londra faceva di Garibaldi questo elogio ancora
più eloquente:
</p>

<p>
«Il presidio di Montevideo era quasi tutto composto
di Francesi e d’Italiani, ed era comandato da
un uomo, cui sono felice di poter rendere testimonianza,
<span class="pagenum" id="Page_211">[211]</span>
che solo era disinteressato tra una folla d’individui
che non cercavano che il loro personale ingrandimento.
Intendo parlare di un uomo dotato di
gran coraggio e di alto ingegno militare, che ha il
diritto alle vostre simpatie per gli avvenimenti straordinari
accaduti in Italia, del generale Garibaldi!»
</p>

<p>
Ora nessuno meglio di Lord Howden poteva parlare
così; egli che, avendo proposto a Garibaldi di
sciogliere la Legione mediante un compenso in danaro,
si era sentito dire: «Gl’Italiani in Montevideo avere
impugnate le armi per difendere la causa della giustizia,
e questa causa non potersi abbandonare mai da
uomini onorati.<a class="tag" id="tag96" href="#note96">[96]</a>»
</p>

<p>
Ed è qui la vera grandezza originale di Garibaldi.
Egli nobilitò il nome di soldato di ventura, elevò a
missione il mestiere dell’armi, creò il tipo del condottiero
disinteressato, che va per il mondo, paladino gratuito
della causa della giustizia, senza nemmeno la speranza
di condurre in isposa, come i compagni d’Artù,
la bella principessa per cui ha dato il sangue, pago
sin troppo di riportare alla terra natía il fiero orgoglio
delle alte imprese compiute, ravvivato di quando in
quando dal ricordo delle gloriose ferite.
</p>

<p>
Pure al Garibaldi che tornava in Italia manca un
ultimo tratto, e disgraziatamente è un’ombra. L’America
era stata per lui un’eccellente palestra per l’educazione
militare, ma non fu, nè poteva essere, una
buona scuola d’instituzione politica. Non era certo fra
un popolo di passioni veementi, di fazioni perpetue, di
rivoluzioni periodiche, dove ogni <i>caudillo</i> che si mettesse
<span class="pagenum" id="Page_212">[212]</span>
a capo d’una masnada di <i>gauchos</i> poteva usurpare
la dittatura, salvo ad essere a sua volta rovesciato
da un <i>caudillo</i> più fortunato, che un giovane
come Garibaldi poteva formare la sua mente politica
ed educarsi al culto della legge, all’amore dell’ordine,
al giusto concetto della libertà. Ingenuo, fantasioso,
inesperto, era naturale che il suo spirito ricevesse
come cera l’impronta del paese in cui aveva trovato
un asilo ospitale, di cui amava la pittoresca natura e
la razza valorosa, con cui aveva stretto sui campi di
battaglia un patto indissolubile di fratellanza, e dove
infine aveva udito per la prima volta, non più susurrar
timidamente ne’ crocchi o nascostamente nelle
congiure come in Italia, ma gridar altamente, ma difendere
apertamente colle armi que’ nomi di patria, di
libertà e d’indipendenza, che erano l’unico patrimonio
politico della sua mente e l’unica religione del
suo cuore.
</p>

<p>
Trascorsa metà della vita in una consuetudine ininterrotta
di corsari, di soldati, di marinai e di pastori,
senza ritemprarsi quasi mai nel contatto d’una società
più colta e più civile; portato da’ suoi istinti selvatici,
dalle sue abitudini marinaresche, dai suoi gusti
solitari, e soprattutto dal suo prepotente bisogno d’indipendenza,
a vagheggiare quei vasti deserti della
Pampa che a lui ripetevano sulla terra un’immagine
dei deserti dell’Oceano, e ad ammirare, fors’anco ad
invidiare, la sorte dei suoi fieri abitatori; qual meraviglia
che a’ suoi occhi il <i>gaucho</i> rappresentasse il
miglior tipo dell’uomo libero, ed egli s’abituasse a poco
a poco a pensare, a operare, a vestire perfino come
quella parte dell’umana famiglia in cui era cresciuto,
e che un giorno ne portasse seco in Europa non solo
le idee e le credenze, ma le costumanze e le foggie?!
</p>

<figure class="break-before">
<p>
<span class="pagenum" id="Page_212a">[212a]</span>
</p>
<a id="fill-212a-inl"></a>
  <img src="images/ill-212a-inl.jpg" alt="&nbsp;">
<figcaption>CARTA DELL’URUGUAY (<a href="images/ill-212a.jpg">Versione più grande</a>)</figcaption>
</figure>

<p>
<span class="pagenum" id="Page_213">[213]</span>
</p>

<p>
Un <i>gaucho</i> temprato da un innesto europeo e purificato
da un alto ideale umano; un Artigas, meno
i puntigli e la vanità; un Ribera, più il genio, il disinteresse
e la fortuna: ecco il Garibaldi che l’America
rinviava in Italia, e che il tempo e la civiltà potranno,
in qualche parte, modificare, ma che resterà,
ne’ suoi tratti caratteristici, immutato.
</p>

<div class="chapter">
<p>
<span class="pagenum" id="Page_214">[214]</span>
</p>

<h2 id="cap4"><span class="smcap">Capitolo Quarto.</span>
<span class="smaller">DA NIZZA A MORAZZONE.<br>
[1848.]</span></h2>
</div>

<h3>I.</h3>

<p>
La <i>Speranza</i> era ancora nell’Oceano, quando un
imprevisto accidente rischiò di seppellire in un punto
Garibaldi e la sua fortuna. Una lucerna accesa caduta
sul barile dell’acquavite infiamma in un istante la
dispensa, e minaccia di comunicare l’incendio al bastimento.
I più arditi corrono alle pompe; il dispensiere
Solari ripara la sua negligenza d’un istante buttandosi
a corpo perduto contro le fiamme, ma non
per questo l’allarme a bordo s’acqueta; i legionari,
colti da timor pánico per quel nuovo e non mai visto
nemico, abbandonano i posti, si rovesciano in disordine
sul ponte, s’arrampicano su per le sarchie, accrescono
colle grida e col tumulto il pericolo del disastro.
Garibaldi solo mantiene l’imperturbabile suo sangue
freddo, comanda la manovra, impone la calma, rianima
gli atterriti, dirige gli operosi, riesce in brev’ora a
domare l’incendio ed a salvare il bastimento, che riprende
la sua rotta.
</p>

<p>
I reduci da Montevideo non conoscevano d’Europa
che gli avvenimenti del gennaio. La notizia della rivoluzione
<span class="pagenum" id="Page_215">[215]</span>
di febbraio, le barricate di Milano, la sollevazione
di Vienna, l’entrata di Carlo Alberto in Lombardia,
le prime vittorie dell’esercito piemontese sul
Mincio non potevano essere ancora pervenute in America,
ond’erano loro interamente ignote. Da ciò ne seguiva
che Garibaldi fosse sempre un po’ incerto della
mèta precisa del suo sbarco, e l’animo suo ondeggiasse
naturalmente tra i consigli del Mazzini che
l’avrebbe voluto spingere a sbarcare in Sicilia, gli
accordi presi col Medici che in certa guisa lo impegnavano
a scendere in Toscana, ed il suo antico e più
profondo concetto che lo portava ad andare dovunque
fosse più pronta l’occasione di menare le mani senza
preferenza di luoghi, di capi e di bandiera.
</p>

<p>
Coi suoi pensieri intanto veleggiava verso l’Italia
anche la sua nave, quando, passato di non lungo tratto
lo Stretto di Gibilterra, i marinai di prua avvistano
giù in fondo all’orizzonte una nave con una nuova e
non mai vista bandiera. Tutti gli occhi e tutte le lenti
s’appuntano curiosi sull’insolito vessillo, intantochè
i due legni continuano a navigare e lo spazio che
li divide si vien ristringendo sempre più. Ma che
cos’è quella bandiera, a quale nazione può ella appartenere,
quali colori drappeggia ella? A prima vista,
ancora da lontano, l’avreste detta la tricolore francese;
ma più la si riguarda più i due bastimenti
s’accostano e più i colori della misteriosa bandiera
spiccano e si rischiarano; ancora un po’ e il turchino
sfuma e si perde in un’altra tinta; un passo ancora
e il rosso, il bianco, il verde del tricolore italiano risplendono
in tutta la loro pompa sull’ampia stesa dei
mari. «È la bandiera italiana,» urlò per il primo il
capitano Pegorini! «È la nostra bandiera,» ripeterono
in coro cento voci commosse. A tal punto Garibaldi
<span class="pagenum" id="Page_216">[216]</span>
più commosso di tutti ordina di accostare il legno fratello,
e imboccato il portavoce, gli chiede che cosa
significhi quella bandiera, e che nuove rechi d’Italia:
«Milano è insorta (risponde dal ponte dell’altro bastimento
un’altra voce); gli Austriaci sono in fuga;
tutta l’Italia è in rivoluzione; viva la libertà!!»
</p>

<p>
Quale effetto producessero quelle parole pronunciate
là nel vasto silenzio del mare, sotto l’immensa vôlta
del cielo, sull’animo di quegli uomini, proscritti la più
parte per l’amore di quell’Italia di cui allora udivano
il trionfo, veterani di quella libertà, che avevano cercata
e difesa su tutti i lidi della terra, e che s’erano
preparato quel giorno di ritorno e di gaudio con una
vita intera di battaglie e di sacrifici, lo descriva chi
può. Noi siamo dinanzi all’indescrivibile; Dante avrebbe
detto: «all’ultimo di ciascun artista.»
</p>

<p>
Marinai e legionari, soldati e capitani s’abbracciano,
urlano, piangono, ridono insieme, passano nell’istante
medesimo fra i più opposti sentimenti, non
sanno se più esultare all’annunzio della patria liberata,
o affliggersi per lo sgomento di non giungere più a
tempo a combattere le ultime battaglie della sua liberazione:
un tumulto babelico di commenti, mille
voci confuse di patria, di libertà, di rivoluzione, di
guerra, «e suon di man con elle,» corrono per la nave,
si levano per l’aria, trasportano per alcuni istanti su
quel bastimento l’ebbrezza del nostro 1848. Garibaldi
fa ammainare la bandiera di Montevideo, e con un
lenzuolo, il panno rosso e le mostre verdi delle casacche
de’ legionari improvvisa una tricolore e la issa,
fra salve di battimani e urla di tripudio, all’albero
di maestra. Uno strumento ed un suonatore dove sono
Italiani non mancano mai; e una danza folle, sfrenata
s’intreccia intorno a quell’albero portatore di quei tre
<span class="pagenum" id="Page_217">[217]</span>
sacri colori, e il riso delle stelle e i susurri del mare
s’accompagnano a quella festa dell’Italia risorta.<a class="tag" id="tag97" href="#note97">[97]</a>
</p>

<p>
E la grande novella dell’alto mare è presto confermata.
Approdati la sera stessa a Palos presso Cartagine
per farvi incetta di viveri per il bastimento e
d’aranci per l’Anzani sempre più ammalato, odono
ripetere dal Vice-console francese tutte le notizie che
il bastimento italiano aveva loro recate; onde l’ultima
ombra di dubbio che poteva ancora restare nell’animo
de’ nostri reduci, scomparve.
</p>

<p>
Garibaldi poi dal canto suo lasciò ogni esitazione.
Ormai la via era tracciata, la mèta era chiara: conveniva
senza perdere un istante drizzar la prua verso
l’Alta Italia, arrivare al più presto sul teatro della
lotta, offrire senza esitare il braccio a Carlo Alberto,
se il capitano dell’impresa era lui, e combattere al
suo fianco.
</p>

<p>
Pertanto la Speranza salpa la sera stessa dal porto,
e Garibaldi senza chiedere, giusta il suo costume, alcun
parere ai compagni, mette la prua sul Nord-Est, e fa
rombo più veloce che può verso il Mare di Liguria.
Egli tuttavia inclinava a prender terra a Genova o in
qualche porto vicino; ma i venti avendolo obbligato
ad appoggiare, si decise ad approdare a Nizza, e il
21 giugno 1848, alle ore 11 antimeridiane, inalberata
di nuovo la bandiera di Montevideo, che a lui, disertore
condannato a morte, era una tutela, getta l’áncora
nel porto della città natale.
</p>

<p>
<span class="pagenum" id="Page_218">[218]</span>
</p>

<h3>II.</h3>

<p>
Era aspettato: l’attendeva dopo dodici e più anni
d’assenza la vecchia madre; l’attendeva coi tre figli
Anita; l’attendeva, preannunziato dai giornali, la città
intera.<a class="tag" id="tag98" href="#note98">[98]</a> E fin dal primo spuntare dell’atteso naviglio,
la popolazione si versa come un’ondata verso il porto,
impaziente di festeggiare e ammirare il glorioso concittadino,
e appena ne apparve sulla tolda, in mezzo
allo stuolo tricolorato de’ suoi legionari, la bionda testa
leonina, abbronzata dal sole delle battaglie e come
precinta dall’aureola della vittoria, un urlo d’entusiasmo,
una salva d’applausi lo saluta, facendogli suonare
all’orecchio, per la prima volta, nel dolce idioma
natío quel grido d’ammirazione che da tanti anni non
udiva più se non in lingua straniera, sopra terra straniera.
</p>

<p>
Soltanto verso sera scese a terra, e cominciarono
subito anche per lui le noie della celebrità; chè al
quarto giorno dallo sbarco fu invitato co’ suoi legionari
a un banchetto di quattrocento coperti, di cui
l’<i>Echo des Alpes Maritimes</i>, dava in questo tenore il
ragguaglio:
</p>

<p>
«<i>Cronaca politica</i>: Nizza, 26 giugno. — Ieri alle 2 pomeridiane
nella grande sala dell’albergo <i>York</i> ebbe luogo
<span class="pagenum" id="Page_219">[219]</span>
il fraterno banchetto che i Nizzardi offersero al valoroso
generale Garibaldi e ai valenti legionari suoi compagni di
esiglio e di gloria. La sala era addobbata di bandiere e
adornata di fiori; circa duecento invitati, fra i quali il signor
Intendente generale, vi si trovavano riuniti per festeggiare
l’arrivo del celebre Capitano, che consacrò la sua
vita alla difesa e al trionfo della libertà.
</p>

<p>
»Dopo i discorsi e le felicitazioni, pronunciati da qualche
convitato, il Generale prese la parola in lingua francese
e si espresse con una certa facilità in questa lingua,
quantunque siano quindici anni che ha lasciato Nizza ed
abitato il Brasile, ove lo spagnuolo dovette diventare la sua
lingua abituale; egli approfittò di questa occasione per riassumere
il suo passato e la sua attuale situazione:
</p>

<p>
«Voi sapete, egli disse, se io fui mai partigiano dei re,
ma poichè Carlo Alberto si fece il difensore della causa
popolare, io ho creduto dovergli recare il mio concorso e
quello de’ miei camerati. D’altronde, aggiunse egli, una
volta che la libertà italiana sarà assicurata, ed il suolo
liberato dalla presenza <i>del nemico</i>, io non dimenticherò
giammai che sono figlio di Nizza e mi si troverà sempre
pronto a difendere i suoi interessi.<a class="tag" id="tag99" href="#note99">[99]</a>»
</p>

<p>
<span class="pagenum" id="Page_220">[220]</span>
</p>

<p>
Trattenutosi alcuni giorni a Nizza per apparecchiare
le cose sue e riordinare la Legione, a cui i Nizzardi
avevano recato un primo rinforzo di settanta
volontari, il 28 mattina salpa con circa cencinquanta<a class="tag" id="tag100" href="#note100">[100]</a>
legionari, bene equipaggiati ed armati, per Genova,
dove arrivò al pomeriggio del 29, accolto dai Genovesi
con quello stesso entusiasmo di popolo, con cui
era stato accolto a Nizza e lo sarà d’ora innanzi ovunque,
e ricevuto dalle stesse Autorità, che egli per il
primo s’era recato a visitare, con ogni dimostrazione
d’onore.<a class="tag" id="tag101" href="#note101">[101]</a>
</p>

<p>
<span class="pagenum" id="Page_221">[221]</span>
</p>

<p>
Ma i primi suoi passi erano stati verso il povero
Anzani, che fattosi trasportare da qualche giorno in
Genova, si era quivi rapidamente aggravato. Lo trovò
infatti quasi moribondo; n’ebbe il cuore lacerato; lo
consolò degli alti conforti che l’anima eroica dell’uno
era degna di udire dalla voce eroica dell’altro;
stette al suo capezzale finchè gli fu concesso; ma
alla fine chiamato dalla voce imperiosa della patria, e
costretto dalle necessità della sua impresa a recarsi
al campo del Re, dal quale s’attendeva aiuti e favori,
si staccò coll’anima straziata dalle braccia del venerato
amico, e fu per sempre.
</p>

<p>
Prima però di lasciar Genova fu obbligato, parte
dalla sua stessa posizione, parte dalla febbre parolaia
e festaiuola di quel tempo, ad intervenire ad un’adunanza
del Circolo Nazionale di quella città; quindi ad
udirvi dei discorsi ed a pronunciarne uno egli stesso.
Invitato difatti da un membro del Circolo a dire quale
fosse il suo giudizio sulle cose della guerra e sulle
condizioni del nostro esercito, si schermì dapprima
modestamente, dicendo che a lui, giunto appena dall’America,
<span class="pagenum" id="Page_222">[222]</span>
mancavano i criterii per sentenziare sopra
argomento sì grave; ma poi, eccitato dall’opportunità,
e lasciando libero il corso ai più intimi pensieri dell’animo
suo, con molta misura e molta franchezza insieme
soggiunse:
</p>

<p>
«Il maggiore pericolo che ci sovrasta è quello che
la guerra si prolunghi e non sia terminata quest’anno.
Noi dobbiamo fare ogni sforzo possibile perchè gli Austriaci
siano presto cacciati dal suolo italiano, e non
si abbia a sostenere una guerra due o tre anni. Ora
noi non possiamo ottenere questo intento, se non siamo
fortemente uniti. Si dia bando ai sistemi politici; non
si aprano discussioni sulla forma di governo; non si
destino i partiti. La grande, l’unica questione del momento
è la cacciata dello straniero, è la guerra dell’indipendenza.
Pensiamo a questo solo: uomini, armi,
danari, ecco ciò che ci bisogna, non dispute oziose di
sistemi politici. Io fui repubblicano (esclama il Generale),
ma quando seppi che Carlo Alberto si era fatto
campione d’Italia, io ho giurato di ubbidirlo, e seguitare
fedelmente la sua bandiera. In lui solo vidi riposta
la speranza della nostra indipendenza; Carlo
Alberto sia dunque il nostro capo, il nostro simbolo.
Gli sforzi di tutti gli Italiani si concentrino in lui.
Fuori di lui non vi può essere salute. Guai a noi, se
invece di stringerci tutti fortemente intorno a questo
capo, disperdiamo le nostre forze in conati diversi ed
inutili, e peggio ancora se cominciamo a sparger fra
noi i semi di discordia. Uniamoci, uniamoci nel solo
pensiero della guerra; facciamo per la guerra ogni
sorta di sacrificio. Pensiamo che essi saranno sempre
minori di quelli che ci imporrebbero i nemici se fossimo
vinti.»
</p>

<p>
E queste parole, scrive il giornale d’onde le togliamo,
<span class="pagenum" id="Page_223">[223]</span>
vennero spesso interrotte e seguite da grandi
applausi; onde il Presidente disse che rispondevano esattamente
ai sentimenti del Circolo, e l’Assemblea chiuse
la cerimonia nominando socio onorario del Circolo
stesso Garibaldi, che incominciò forse da quel giorno
a conoscere la beatitudine d’essere il Socio e Presidente
nato e perpetuo di tutte le Società concepibili
ed inconcepibili, di cui in qualche parte il bisogno e
l’utilità, ma in grandissima l’ozio, il capriccio e la
moda, vanno seminando il secolo XIX.
</p>

<p>
Certo le parole del generale Garibaldi erano schiette,
e traducevano esattamente il concetto ch’egli si era
sempre formato d’una guerra nazionale, nella quale
uno doveva comandare, e tutti gli altri obbedire e
combattere. Però la lettera a Pio IX del 1847, il discorso
su Carlo Alberto del 1848, il programma di
Marsala del 1860, non fanno che una cosa sola, non
sono che l’applicazione del medesimo pensiero e il
contrassegno del medesimo uomo. È sempre lo stesso
patriotta puro e disinteressato che predica il suo verbo
e si prepara a segnarlo col sangue: far l’Italia con
chicchessia e comunque, rimettendo all’indomani le
quistioni litigiose del suo ordinamento e della sua
costituzione.
</p>

<p>
Che se un giorno egli avrà il torto di metter bocca
in quistioni non sue, e disadatto d’ingegno, impreparato
di studi, digiuno d’ogni esperienza, volerle
col taglio della sua retorica epistolare recidere, come
col taglio della sua spada eroica falciava le falangi
nemiche, consoliamoci e perdoniamogli ancora: chè
quella retorica consumata dalle sue stesse ripetizioni
e contraddizioni passò sempre senza lasciare alcuna
traccia nociva, nè dare alla patria altro dolore che di
vedere il suo eroe, «nato a cingersi la spada,» capovoltare
<span class="pagenum" id="Page_224">[224]</span>
il «fondamento che natura» aveva posto in
lui, e tentar, invano per fortuna, di sfabbricare coll’insania
delle parole il monumento di gloria ch’egli
aveva eretto a sè stesso colla virtù delle opere.
</p>

<h3>III.</h3>

<p>
Frattanto nel giorno stesso che Garibaldi partiva
per il Mincio arrivava a Genova il Medici, reduce
dalla sua escursione in Toscana, scontento dell’esito,
e irritato con Garibaldi che l’aveva piantato e se n’era
andato a sbarcare altrove.
</p>

<p>
Ora anche la sua prima visita era stata all’Anzani,
e manifestatagli la sua collera per la condotta,
a’ suoi occhi poco leale, di Garibaldi, si udì rivolgere
dal morente questo profetico consiglio: «Medici, non
essere severo con Garibaldi: egli è un predestinato;
gran parte dell’avvenire d’Italia è nelle sue mani, e
sarebbe un grave errore abbandonarlo e separarsi dalla
sua fortuna. Anch’io mi sono qualche volta guastato
con lui; ma poi, convinto della sua missione, mi sono
sempre riconciliato per il primo.»
</p>

<p>
All’indomani l’uomo che proferiva queste fatidiche
parole non era più; ma l’altro uomo che le
aveva udite le portò stampate nel cuore per tutta la
vita. Raccolto l’estremo sospiro dell’amico, resigli
gli ultimi tributi, il Medici partì per Torino; ma
scontratosi quivi alcuni giorni dopo con Garibaldi, fu
il primo a gettarsi nelle sue braccia, riannodando con
lui quel patto d’amicizia, cementata di poi su venti
campi di battaglia, che nemmeno i tardi dissensi politici
poterono infrangere, e che fin negli ultimi anni
rimase quasi arra di pace fra il Quirinale e Caprera.
</p>

<p>
Intanto il nostro eroe era giunto al termine del
<span class="pagenum" id="Page_225">[225]</span>
suo viaggio. Passato in fretta da Novara, dove non
l’arrestarono le solite ovazioni; toccato Pavia per visitare
il Sacchi, sempre infermo della sua ferita, e che
frattanto andava raccogliendo nella sua città natale
un nucleo di volontari, arrivò fra il 3 e il 4 luglio al
quartier generale di Roverbella, e si presentò immediatamente
al Re. Questi lo accolse con principesca
cortesia, si mostrò edotto delle sue gesta d’America
e le commendò altamente; ma stretto a rispondere
alla domanda dell’eroe, la invincibile sua irresolutezza
lo riprese; l’antica sua diffidenza delle armi popolari
e degli uomini rivoluzionari lo riassalse, e scusandosi,
assai male a parer nostro, co’ suoi doveri di Re costituzionale,
lo rinviò a’ suoi ministri.<a class="tag" id="tag102" href="#note102">[102]</a>
</p>

<p>
E Garibaldi amareggiato da quel nuovo indugio,
ma non iscoraggito, piegò al consiglio, e condottosi
difilato a Torino si presentò senz’altro al Ministero
della guerra e vi ripetè la sua istanza. Teneva quel
portafoglio il generale Ricci, brav’uomo e colto militare,
ma impregnato di tutti i pregiudizi di quella
che allora poteva ben dirsi la sua casta, ed educato
<span class="pagenum" id="Page_226">[226]</span>
a veder subito un intrigante ed un avventuriere in
ogni uomo che pretendesse all’esercizio delle armi
senza averne presa l’ordinazione sacramentale in uno
dei due santuari della famiglia: l’Accademia o la Caserma.
Egli cominciò a pagar Garibaldi di quegli arzigogoli
legali e di quella retorica evasiva che, fanno
sentire mille miglia lontano il rifiuto, sino a che pressato
dal condottiero a spiegarsi più chiaro, finì col
consigliarlo a recarsi a Venezia; «campo così degno
di lui; e dove poteva prendere il comando di qualche
flottiglia tanto utile a quell’assediata città.» A questa
sortita è fama che Garibaldi rispondesse asciutto:
«Signore, io sono uccello di bosco e non di gabbia,»
e che voltasse le spalle all’incauto consigliere.
</p>

<p>
Nemmeno quella ripulsa l’aveva sconfidato. Quel
che non poteva dal Governo, Garibaldi sperava ottenerlo
dagli amici, dagl’Italiani, dal popolo, come dicevasi,
e in questa nuova illusione sciupava il suo tempo
e i suoi passi. Ora stampavano che gli verrebbe confidato
il comando dei Volontari del Caffaro, richiamando
il Durando a capitanare la Divisione regolare
lombarda; ora si ritornava al pensiero di unire al
manipolo de’ suoi legionari altri volontari; ora un
progetto, ora un altro; ma infatti i giorni passavano,
e nulla si conchiudeva e a nulla si approdava.
</p>

<p>
E diciamo qui tutto il pensier nostro: ogni conclusione
ispirata dall’angusto concetto di fare di Garibaldi
il comandante d’una guerriglia o d’un Corpo
franco qualsiasi, poteva contentar lui e salvare le apparenze,
nel fatto era piccina e infruttuosa. O indovinato
l’uomo si aveva fede nel suo genio, nel suo patriottismo
e nella sua fortuna, e conveniva usarlo per
quel che valeva, mettendo nelle sue mani tanta forza
e tanta autorità, quante potessero bastargli ad arrestare
<span class="pagenum" id="Page_227">[227]</span>
l’incominciato rovescio; o l’uomo non si capiva
e si dubitava di lui, e il baloccarlo con lusinghe, o
sciuparlo in sterili schermaglie, era insano, indegno
e sleale. Una vera ispirazione del Cielo sarebbe stata
quella di affidargli il governo della nostra squadra
nell’Adriatico, e in qualche giornale del tempo lo
vedemmo suggerito; ma quello che non si comprese
nel 1866 si poteva egli comprenderlo nel 1848?
</p>

<p>
Visto pertanto che i ministri erano anche più sordi
del Re, e gli avvocati, i tribuni, i ciarlatori dei Club
più sterili d’opere del Re e dei ministri, deliberò di
togliersi da Torino e di tentare Milano, dove giunse
infatti la sera del 15 luglio e l’aspettava miglior fortuna.
Sorvoliamo, come al solito, su le feste, le luminarie,
le parate. Si era nel 1848 e tanto basta.<a class="tag" id="tag103" href="#note103">[103]</a> Tuttavia
i passi del nostro cavaliere errante in cerca d’un
brano di terra su cui combattere per la patria sua
furono, questa volta, meno infruttuosi. Milano era pur
sempre la città delle Cinque Giornate, e dove il concetto
della guerra popolare e rivoluzionaria era scoppiato,
a dir così, dal seno stesso delle barricate; a
Milano affluiva la più animosa gioventù, impaziente
di armarsi e di combattere; a Milano infine lo stesso
Governo Provvisorio s’affaccendava, confusamente sì,
ma volonterosamente a reclutare quante più milizie
poteva, e non vincolato da obblighi politici e da pregiudizi
militari, accoglieva, fin troppo facilmente,
quanti venissero a profferirgli il loro braccio, senza
guardare tanto sottilmente d’onde venissero, nè quanto
<span class="pagenum" id="Page_228">[228]</span>
valessero, nè quali assise vestissero; peccando piuttosto
per eccesso di larghezza che per il suo contrario.
</p>

<p>
A ciò si aggiunga che a Milano era già arrivato sin
dal maggio il Mazzini, il quale nel suo giornale l’<i>Italia
del Popolo</i> sosteneva, con tutto l’apostolico calore della
sua eloquenza, la necessità di render quanto più popolare
la guerra, ed aveva perciò immediatamente patrocinato
l’idea di affidare all’eroe di Montevideo una
parte importante. Molte eran dunque le ragioni che
consigliavano al Governo Provvisorio di procedere speditamente;
e però il giorno stesso del suo arrivo esso
offerse al nostro Garibaldi il comando di tutti i volontari
raccolti fra Milano e Bergamo, i quali potevano
sommare a circa tremila.
</p>

<p>
Non eran certamente quelli che potessero salvare
il paese; ma più di quanto Garibaldi in quel momento
potesse desiderare.
</p>

<p>
Quei volontari erano una mescolanza di tutte le
razze e di tutti i colori; ma ciò non guastava. Accanto
a una legione di Vicentini, dal nome del generale chiamata
<i>Antonini</i>, discretamente armata ed organizzata,
schieravasi il battaglioncino dei Pavesi che il Sacchi
aveva formato a Pavia; dietro a un centinaio di giovani
egregi, nati dalle più distinte famiglie milanesi,
e avanzi, la più parte, delle Cinque Giornate, venivano
gli scarti, i transfugi, gli erranti di tutti i Corpi franchi
che andavano dallo Stelvio al Caffaro; assieme a una
varia schiera di volontari lombardi marciava uno stuolo
di Liguri e Nizzardi; e con tutti questi il manipolo
dei legionari condotti da Montevideo.
</p>

<p>
E poichè il Governo Provvisorio aveva bensì dati
gli uomini, ma non aveva potuto dare nè tutte le vesti,
nè tutte le armi, così buona parte di quella gente aveva
dovuto pensare ad armarsi ed equipaggiarsi come e
<span class="pagenum" id="Page_229">[229]</span>
dove aveva potuto, e presentava perciò il più variopinto
mosaico che la fantasia d’un pittore di accampamenti
potesse inventare. Chi era alla borghese, chi alla militare;
chi insaccato in un <i>ritter</i>, casacca di fatica che i
Croati nella fretta del 23 marzo avevano dimenticato
a Milano; chi drappeggiato nel così detto costume <i>all’italiana</i>,
giacca di velluto e cappello piumato alla
calabrese; chi portava un fucile a percussione e chi
un <i>silder</i> austriaco; chi una carabina svizzera, chi
uno schioppo da caccia, chi un catenaccio a focaia,
e chi.... niente. Ma Garibaldi a Montevideo doveva
aver visto anche di peggio, e quel pittoresco disordine
anzichè sgomentarlo lo divertiva e lo esaltava. Conviene
anzi soggiungere che egli era il solo che sapesse
servirsi di siffatta accozzaglia e all’uopo cavarne
un effetto qualsiasi. Ordinatala pertanto in non so
quanti battaglioni, dato al più scelto di essi il nome
venerato <i>Anzani</i>, e postolo agli ordini del Medici,
che dopo Torino non s’era mai staccato da lui, nel
pomeriggio del 25 luglio, obbedendo a un ordine del
<i>Governo Provvisorio</i>, lasciò i quartieri di Milano e
s’incamminò alla volta di Bergamo.<a class="tag" id="tag104" href="#note104">[104]</a>
</p>

<h3>IV.</h3>

<p>
Era già tardi. Si era delirato cinque mesi in un
sogno carnevalesco di vittorie senza pugna, di trionfi
<span class="pagenum" id="Page_230">[230]</span>
senza onore, di gloriole senza merito; l’ora del risveglio
era suonata. L’esercito piemontese in tre giorni
di lotta eroica disfatto; le linee del Mincio e dell’Oglio
perdute; quella dell’Adda insostenibile; tutta
la Lombardia riaperta agli eserciti di Radetzki; Milano
stessa minacciata; ecco le notizie che dal 24
al 30 luglio con incalzante terribilità giungevano nella
capitale lombarda. Non spetta a noi narrare quei giorni
sciagurati; se c’incombesse, non ci sgomenterebbe, per
quanto doloroso, il tèma, convinti che, se l’ambascia
di quei ricordi è grande, più grande ancora è il loro
ammaestramento. Gl’Italiani hanno più da imparare
dal 48 che da tutti i secoli della loro storia. Esso compendiò
come in un microcosmo tutta la vita italiana.
Tutte le debolezze del nostro carattere, tutte le colpe
delle nostre discordie, tutti i danni delle nostre sètte,
tutti i frutti della nostra educazione rettorica e parolaia,
tutte le conseguenze delle nostre abitudini molli
ed anti-militari, tutto il marciume del nostro spirito
tra scettico e superstizioso si videro riassunti e rispecchiati
nel giro di que’ pochi mesi, come Macbeth vedeva
nella fila degli specchi tutta la progenie di Banco.
Il 1848 è il nostro grand’anno fatale; fatale nel senso
greco della parola; l’anno che doveva essere perchè
l’Italia fosse. Esso riepilogò il nostro passato, ma preparò
insieme il nostro avvenire. Quella solenne smentita
inflitta ai nostri decantati <i>primati</i>; quell’amara
esperienza della nostra pochezza pagata a prezzo di
tante lagrime e di tanto sangue; quell’esame obbligato
delle nostre forze; quel lavacro bollente delle nostre
vanità; quello sfogo tormentoso, ma igienico, dei
guasti umori raccolti da secoli nel nostro corpo, erano
necessari, benefici, provvidenziali, affinchè l’Italia vedesse
alla fine l’anno della sua salute, e risorgesse.
</p>

<p>
<span class="pagenum" id="Page_231">[231]</span>
</p>

<p>
Pure tutto non si poteva nè si voleva credere perduto;
e lo stesso Carlo Alberto, nella generosa, ma
incauta promessa di voler vincere o morire coi «suoi
Milanesi,» aggiunse ai molti altri anche quell’estremo
errore e quella estrema illusione. Errore, perchè ogni
ragione strategica lo consigliava a ritirarsi oltre il Po
e a difendersi sotto Piacenza; illusione, non perchè
fosse, a parer nostro, impossibile protrarre lungamente
contro soli trentacinquemila nemici la difesa d’una
città guardata, tra regolari e volontari, da altrettanti
combattenti, protetta da un ricco parco d’artiglierie,
abitata da una popolazione numerosa, armata, energica,
pronta, se avesse trovato l’uomo capace d’inspirarglieli,
agli estremi sacrifici; ma perchè a render
fruttuosa, almen di gloria, la resistenza, mancava quella
forza che sola produce i miracoli di Sagunto e di Saragozza:
la fede. Fede del Re nell’esercito e nel popolo;
fede del popolo e dell’esercito nel Re; fede di tutti se
non nella vittoria, nella religione de’ forti: soccombere
con onore.
</p>

<p>
Tuttavia il magnanimo proposito di Carlo Alberto
parve a tutti in sulle prime il solo degno ed accettabile;
e se chieder armi, rizzar barricate, bruciar case,
offrir vita e sostanze, gridar «guerra e morte,» potevano
esser presi per certi segni della deliberata volontà
d’un popolo di seppellirsi sotto le ruine della
sua città, Milano li diede tutti.
</p>

<p>
Intanto fin dall’annunzio dei primi disastri un <i>Comitato
di Difesa</i> s’era costituito, il quale, mentre re
Carlo Alberto andava radunando le membra sparte
del suo esercito, assumeva di porre in istato di difesa
la città, decretava le fortificazioni e l’asserragliamento
delle mura e delle vie, cercava armi ed armati, ordinava
le milizie popolari raccolte nella città, mandava
<span class="pagenum" id="Page_232">[232]</span>
in Svizzera ad assoldar nuovi volontari, provvedeva
al vivere dell’esercito e della popolazione, richiamava
infine a Milano quanti Corpi franchi non erano stati
tagliati fuori dall’invasione nemica, e fra quelli necessariamente
anche Garibaldi.
</p>

<p>
L’ordine lo raggiunse la sera del 3 agosto a Bergamo;
e poichè egli pure era consapevole del vero
stato delle cose, e le avanguardie austriache bivaccavano
già a Cassano d’Adda, non esitò un momento;
e fatti nella notte stessa gli apparecchi della partenza,
per la via più corta e sicura di Pontida-Brivio-Merate,
dopo trent’ore di marcia forzata, verso le due pomeridiane
del giorno 5 giunse a Monza. Conduceva
seco da cinquemila uomini, e fra essi, confuso co’ gregari
del battaglione Anzani, venuto a chiedere in quella
suprema distretta della patria il suo posto di combattimento,
Giuseppe Mazzini;<a class="tag" id="tag105" href="#note105">[105]</a> la truppa era poco agguerrita,
ma volonterosa; Monza, finchè Milano resisteva,
poteva essere una buona posizione di fianco
sulla destra dell’esercito austriaco, e quand’anco gli
fosse tolto di penetrare nell’assediata città, l’audace
condottiero sperava sempre di poter da quella postura
molestare il nemico e recare agli assediati anche dal
di fuori un non spregevole soccorso.
</p>

<p>
Troppo tardi. Sfasciato l’esercito; discordi, sfiduciati
e istupiditi i generali; riescite sterili o sfortunate
anche le prime fazioni combattute sotto le mura;
stremati i viveri e le munizioni; smarrita ogni speranza
di soccorso; poche, disordinate, inesperte le
<span class="pagenum" id="Page_233">[233]</span>
milizie cittadine; tumultuante, diviso il popolo; impossibile
la resistenza, impossibile persino l’eroismo
della disperazione, certo l’eccidio della città, e forse
con essa inevitabile la ruina del Piemonte e della sua
libertà, Carlo Alberto ebbe il triste coraggio di far
tutta sua l’onta amara d’una resa che la giustizia
della storia distribuisce su molti; e la sera del 4 agosto
mandò una proposta d’armistizio al nemico, che
l’accettò.
</p>

<p>
Ora quel che ne seguisse è noto. Come il popolo,
prima incredulo all’annunzio dell’armistizio, poi infuriato
e demente gridasse Carlo Alberto traditore,
lo assediasse nel suo palazzo e lo minacciasse della
vita; come dopo una invereconda altalena di giustificazioni
e di smentite, l’armistizio fosse confermato,
e Carlo Alberto, salvato a stento dalla intrepida devozione
de’ suoi più fidi, fuggisse notte tempo come
un malfattore, tuttociò è vivo ancora nella memoria
della nostra generazione, e a noi basta ricordarlo.
</p>

<p>
Ma l’annunzio dell’armistizio Salasco non aveva
trovato increduli nella sola Milano; tutta la Lombardia,
quanti, può dirsi, avevano in petto scintilla di
amor di patria, lo rinnegarono collo stesso sentimento
d’incredulità sdegnosa, con cui l’aveva rinnegato la
città che n’era la prima vittima. E non parliamo di
Garibaldi. In sulle prime, sbalordito egli pure dalla
terribile notizia, s’era apparecchiato a ritirarsi da
Monza, la quale dopo la caduta di Milano era una
stanza pericolosissima; ma appena un certo signor
Villa gli scrisse una lettera per assicurarlo che tutte
quelle voci erano bugiarde, prende colla credulità del
desiderio quella lettera per vangelo, e anzichè pensare
alla ritirata delibera di marciare prontamente
in soccorso di Milano, e incuora i suoi compagni a
<span class="pagenum" id="Page_234">[234]</span>
seguirlo con un Manifesto che si chiude con queste
parole:<a class="tag" id="tag106" href="#note106">[106]</a>
</p>

<div class="blockquote">
<p>
«Si rinfranchi pertanto lo spirito d’ognuno di voi, ed
accorrete ad unirvi alla mia colonna che move sopra Milano
a prestare a quei generosi abitanti l’aiuto per discacciarne
l’abborrito nemico.
</p>

<p>
»La salute della patria dipende dalla celerità con cui
potrete meco sostenere Milano.
</p>

<p class="indr">
»Generale <span class="smcap">Garibaldi</span>.»
</p>
</div>

<p>
Invano! tutto era consumato! l’esercito piemontese
era già in ritirata verso il Ticino; l’esodo dei
patriotti e dei proscritti era già cominciato; Radetzki,
superbo come un conquistatore, passeggiava già le vie
di Milano; la Lombardia piegava il capo al duro destino;
conveniva che Garibaldi lo piegasse egli pure.
</p>

<p>
E considerata la posizione di Monza, priva, dopo
la caduta di Milano, di qualunque punto d’appoggio,
preveduto il pericolo d’essere da un istante all’altro
assalito e ravvolto dagli Austriaci, Garibaldi
decise di ritirarsi su Como, dove almeno poggiava
ancora le spalle ai monti e aveva prossimo in ogni
estremità il rifugio in Isvizzera.
</p>

<p>
Però egli voleva ritirarsi, non fuggire; molto meno
deporre le armi senza aver combattuto. Se l’Italia
si rassegnava a credere tutto perduto, egli non lo
poteva; sperava sempre che la resistenza fosse possibile;
che il paese, scosso il primo sbalordimento
del colpo, si leverebbe come un sol uomo, per protestare
contro quel che egli, colle parole che erano sulle
labbra di tutti, chiamava: <i>il tradimento del Re</i>, e
continuare da sè, co’ propri petti e le proprie armi,
<span class="pagenum" id="Page_235">[235]</span>
l’impresa che la viltà regia aveva disertata. Forse
gli pareva d’essere ancora nell’America spagnuola,
dove ogni accolta di bande si chiamava un esercito,
e simili eserciti s’improvvisano colla stessa rapidità
con cui si sciolgono; dove ognuno può far la guerra
per proprio conto e trovar comunque seguaci; dove la
natura del suolo e l’indole degli abitanti rendono possibile
protrarre all’infinito la guerriglia di partigiani;
dove infine il sentimento dell’indipendenza dallo straniero
è una seconda religione, e una guerra nazionale
non resta, come da noi, abbandonata al solo esercito,
martire forzato che deve morire per tutti, ma la combatte
senza tregua e senza quartiere, con tutta la ferocia
d’un fanatismo religioso, tutto il paese.
</p>

<h3>V.</h3>

<p>
Infiammato pertanto da questi ricordi e ispirato
da questa fede, Garibaldi arriva co’ suoi alla Camerlata;
ivi prende posizione e si trincera; spedisce frattanto
messi al Griffini, al D’Apice, al Manara, all’Arcioni
perchè si uniscano e s’accordino con lui per
continuare la guerra santa; apre nuovi arruolamenti,
invita alle armi il paese. Illusioni: il Griffini per la
Val Camonica, il D’Apice per la Valtellina erano già in
cerca del confine svizzero; il Manara, il Dandolo, il
Durando subendo l’armistizio s’incamminavano verso
il Ticino; la sua colonna, anzichè ingrossare di nuovi
volontari, perde anche quelli che ha, sinchè da cinquemila
è ridotta a men che tremila; il paese, tuttora
istupidito dalla fiera percossa, lo guarda trasognato,
ed una cosa sola è sicura: che gli Austriaci s’avanzano,
e in poche giornate possono averlo avviluppato
entro una rete senza uscita.
</p>

<p>
<span class="pagenum" id="Page_236">[236]</span>
</p>

<p>
Tuttavia Garibaldi non volle darsi vinto ancora.
Levò bensì il campo da Como, dirigendosi verso
San Fermo; ma giunto sulla piazza del villaggio, che
un altro giorno dovrà render storico, arresta la colonna,
fa formare il quadrato e la arringa. Le dice
che sarebbe vile deporre le armi; che bisogna continuare
la guerra di banda, più sicura di tutte quando
si ha fede ne’ capi, costanza e disciplina, ed altre di
quelle parole incisive e pittoresche che egli sapeva
così ben trovare. Un silenzio eloquente fu la prima
risposta a quel discorso; nuove diserzioni a stormi
furono il commento di quel silenzio.
</p>

<p>
A quel punto anche il nostro eroe sentì la dura
realtà prenderlo alla gola; un sentimento indistinto
di nausea e di scoramento si fe’ strada per la prima
volta nell’animo suo; e calatosi, come soleva sempre
negl’istanti più torbidi, il cappello sugli occhi,
marciò senz’altro col resto de’ suoi seguaci a Varese,
d’onde, passata la notte del 9, ripartì al mattino seguente
per il Lago Maggiore, e tragittato il Ticino a
Sesto Calende, approdò la sera del 10 agosto a Castelletto
presso Arona.
</p>

<p>
Colà giunto però, la sua natura, un istante soffocata,
riprende il sopravvento; la vergogna di ritirarsi,
egli, Garibaldi, senza aver combattuto, lo assale; un
raggio di speranza di rianimare con un’ardita iniziativa
la fiamma dell’insurrezione lombarda, torna a
spuntargli nell’animo, e delibera senz’altro di ripassare
il confine e di riprendere comunque l’abbandonata
impresa. E come se a confermarlo nell’ardito
proponimento fosse mestieri di maggiore eccitamento,
ecco pervenirgli un ordine del Duca di Genova, che
a nome del Governo subalpino gli intima di sciogliere
le sue bande e di uscire egli stesso dal territorio
<span class="pagenum" id="Page_237">[237]</span>
sardo. Non si contenne più l’indomito, e risposto fieramente
al Duca: «Essere libero cittadino, non riconoscere
il Re sardo, nessuno potergli togliere il diritto
di cacciare lo straniero dal suolo della patria;» inalbera
il vessillo mazziniano <i>Dio e Popolo</i>, e pubblica
questo Bando agl’Italiani, nel quale troppo naturalmente
la violenza della passione spiega la confusione
delle idee e la virulenza del linguaggio:<a class="tag" id="tag107" href="#note107">[107]</a>
</p>

<div class="blockquote">
<p class="center">
«<span class="smcap">Agl’Italiani</span>.
</p>

<p>
Eletto in Milano dal Popolo e da’ suoi rappresentanti
a duce di uomini, la cui mèta non è altro che l’indipendenza
italiana, io non posso uniformarmi alle umilianti convenzioni
ratificate dal Re di Sardegna collo straniero aborrito,
dominatore del nostro Paese.
</p>

<p>
Se il Re di Sardegna ha una corona che conservò a
forza di colpe e di viltà, io ed i miei compagni non vogliamo
conservare con infamia la nostra vita; non vogliamo, senza
compiere il nostro sagrificio, abbandonare la sorte della
sacra terra al ludibrio di chi la saccheggia e la manomette.
</p>

<p>
Un impeto solo di combattimento gagliardo, un pensiero
unanime ci valse la santa civile indipendenza che gustammo,
sebbene pochi fra i migliori l’avessero guadagnata
ed uniti poscia coi più per inganno la vedessero scomparsa.
</p>

<p>
Ma ora che il pensiero, sciolto l’iniquo freno alla sua
manifestazione, ha già diffuso per tutte le menti quella suprema
verità che suona a sterminio de’ tiranni; ora che
l’opera da infiniti elementi rafforzata si può ordinare e la
prestano già numerosi corpi emancipati dagl’interessi legali;
ora che sono smascherati que’ traditori che pigliarono
le redini della rivoluzione per annichilirla; ora che sono
<span class="pagenum" id="Page_238">[238]</span>
note le ragioni dell’eccidio a Goito, della mitraglia e delle
febbri di Mantova, dello sterminio de’ prodi Romani e Toscani,
delle codarde Capitolazioni, il Popolo non vuol più
inganni.
</p>

<p>
»Egli ha concepito la sovrana sua potenza, la provò e
volle conservarla al prezzo della vita, ed io ed i miei compagni
che ne ebbimo fiducioso mandato, che accogliemmo
qual dono il più prezioso che potesse a noi largire il Supremo,
noi vogliamo corrispondergli come ne spetta. Nè vagheremo
sulla terra che è nostra, non ad osservare indifferenti
la tracotanza de’ traditori, nè le straniere depredazioni;
ma per dare all’infelice e delusa nostra Patria l’ultimo nostro
respiro, combattendo senza tregua e da leoni la guerra
santa, la guerra dell’indipendenza italiana.
</p>

<p class="indl">
»Castelletto, 13 agosto 1848.
</p>

<p class="indr">
»Firmato <span class="smcap">Garibaldi</span>.»
</p>
</div>

<p>
Ciò detto e pubblicato, s’impadronisce nello stesso
porto d’Arona dei due piroscafi <i>San Carlo</i> e <i>Verbano</i>;
imbarca in essi e in alcune navicelle a rimorchio
i millecinquecento uomini rimastigli; risale tutto il
Lago Maggiore e sbarca nella giornata del 14 a Luino,
dove s’accampa.
</p>

<p>
Era la prima sorpresa a cui Garibaldi abituava
gli Italiani. Invano lo dissuadevano l’esiguità della
schiera, la povertà dei mezzi, il crescente sopore delle
popolazioni; invano lo osteggiava la natura medesima,
assalendolo il giorno stesso della partenza con una terribile
febbre: Garibaldi aveva deciso di non lasciare la
terra lombarda senza misurarsi collo straniero che la
calpestava, e manteneva il voto.
</p>

<p>
Nè l’occasione di scioglierlo gli tardò molto. Fin
dal mattino del 15 una colonna di Austriaci, forte
press’a poco quanto la garibaldina, partiva da Varese
coll’intenzione di attaccarla e forse colla speranza
<span class="pagenum" id="Page_239">[239]</span>
di sorprenderla. Garibaldi era ammalato colla
febbre nell’albergo della <i>Beccaccia</i>, posto a pochi metri
da Luino, sulla strada stessa di Varese. Il Medici
però vegliava per lui; e barricata di là dall’albergo
la strada, collocati con diligenza gli avamposti,
mandati esploratori a scandagliare i dintorni, stava
attentamente sull’arme. Difatti non era scoccato il
mezzogiorno, che gli esploratori vennero ad annunciare
l’avanzarsi del nemico. Il Medici corre tosto ad
avvertire Garibaldi, il quale, quasi dimentico del
male che lo tormentava, balza di letto, monta a cavallo,
spiega una parte della colonna sulla strada e
nei campi circostanti, apposta sulla sinistra il Medici
col rimanente del corpo, lascia, secondo il suo costume,
approssimare il nemico, e scambiati pochi colpi,
lo carica alla baionetta, prima di fronte, poi colla colonna
del Medici, di fianco, e in poche ore lo sbaraglia,
inseguendolo per lungo tratto di via e costringendolo
a lasciare sul terreno tra morti, feriti e prigionieri
circa centottanta uomini.
</p>

<h3>VI.</h3>

<p>
Ora che la nuova campagna di Lombardia era cominciata,
bisognava vederne la fine. Speso il giorno 16
ad aspettare un nuovo assalto del nemico, che non
venne, partì il dì seguente per Ghirla e per la Valgana,
s’avvicinò a piccole tappe a Varese, dove entrò
il 18 alle cinque del pomeriggio. La patriottica città
lo accolse in trionfo. Egli vi passò in riposo la giornata
del 19, sequestrando e multando alcune persone
sospettate, forse a torto, di complicità col nemico, e
la mattina del 20, probabilmente avvertito dell’avvicinarsi
degli Austriaci, tornò a ritirarsi sulle colline
<span class="pagenum" id="Page_240">[240]</span>
d’Induno, spingendo il Medici ad Arcisate. Difatti nel
giorno appresso alcune compagnie di Austriaci accompagnate
da pochi cavalieri presentavansi a riconoscere
il paese, e raccolte le notizie di Garibaldi ne
ripartivano tosto. Ma il 23 tutta la divisione D’Aspre
comandata dal suo Generale, forte di circa undicimila
uomini, entrava in Varese, mentre due altre colonne
austriache, l’una da Luino e l’altra da Como erano
già in moto per occupare tutti i passi della Valcuvia
e del Mendrisiotto.
</p>

<p>
Garibaldi però ne fu informato, e col suo nativo
acume indovinò prontamente che, se lasciava tempo a
tutte quelle colonne di compiere le loro manovre, ogni
via di ritirata in Isvizzera gli era preclusa ed egli
restava irremissibilmente schiacciato. Non esitò un
istante; lasciò il Medici ad Arcisate con circa duecento
uomini, coll’ordine di tener a bada e molestare
il nemico, resistergli più che poteva e all’estremo di
rifugiarsi in Isvizzera; egli risalì per un tratto la
Valgana per confermare gli avversari nella credenza
che volesse difendersi su quegli altipiani, poi a un
tratto muta direzione, gira per Valcuvia, scende rapidamente
su Gavirate, costeggia il Lago di Varese,
e per Capolago e Gazzada, dopo due giorni di marcia
forzata, riesce a Morazzone alle spalle del nemico, che
lo supponeva sempre di fronte.
</p>

<p>
Il generale D’Aspre non durò a lungo nell’inganno;
uno spione gli scoprì l’ardita mossa del nostro
condottiero, ed egli deliberò di andarlo ad assalire
immediatamente nella sua nuova posizione. Infatti
all’indomani stesso (26 agosto), verso le quattro pomeridiane,
una colonna di cinquemila Austriaci, taluno
disse comandata dallo stesso D’Aspre, compariva improvvisamente
innanzi a Morazzone. Garibaldi, convien
<span class="pagenum" id="Page_241">[241]</span>
dirlo, non se l’aspettava, e le sue truppe, spossate
dalle marcie de’ giorni precedenti, facevano mala
guardia. Il cannone nemico però fu per tutti una sveglia.
Garibaldi ha appena il tempo di montare a cavallo
e di accorrere in capo alla via principale del
paese alle prime difese; in brevi istanti l’attacco è
incominciato su tutta la linea, e i Garibaldini, scossa
la prima sorpresa, animati dalla voce e dall’esempio
del loro Capitano, sostengono intrepidamente l’urto
nemico e lo arrestano. Il numero però non avrebbe
tardato ad aver ragione del valore, se l’attacco degli
Austriaci fosse stato più ragionato ed accorto. Il lato
debole della posizione garibaldina era la destra; non
solo perchè colà il terreno più basso offriva miglior
campo all’attacco, ma perchè dalla destra si spiccavano
le strade di ritirata sulla Svizzera, ultimo scampo
che ai Garibaldini rimanesse. Il Comandante austriaco
invece non vide o non capì nulla di tutto ciò, ed invece
di dirigere un forte attacco di fianco da quella
banda, e di sbarrare colle sue forze soverchianti quei
passi, si contentò d’un assalto tumultuario di fronte,
che non gli poteva fruttare che una mezza vittoria.
E così avvenne di fatto. Garibaldi riuscì a protrarre
la difesa fino a notte inoltrata; poi, apertasi colle baionette
una via tra i petti nemici, si butta col maggior
nerbo de’ suoi, ancora serrati e minacciosi, nell’aperta
campagna, e quivi li scioglie, consigliando loro di guadagnare
alla spicciolata il confine svizzero.
</p>

<p>
Egli dal canto suo li imitò, e travestito da contadino,
per strade e per sentieri impervii, ospitato e
nascosto dagli amici, protetto dalla sua stella, giunge
anch’egli a sconfinare presso Ponte Tresa in Isvizzera,
dove ad Agno nella casa del signor Vicari riceve la
prima ospitalità.
</p>

<p>
<span class="pagenum" id="Page_242">[242]</span>
</p>

<p>
Nè molto diversa era stata la sorte del Medici.
Assalito il 24 agosto da circa cinquemila uomini che in
più colonne movevano ad avvilupparlo, con soli centodieci
tenne fronte per oltre quattr’ore ai replicati
assalti; finchè, apparsa pericolosa ogni ulteriore difesa,
si ritirò anch’egli, ma in bella ordinanza, a bandiera
spiegata, nella limitrofa Svizzera, lasciando il generale
D’Aspre nella illusione d’aver combattuto l’intera
Legione di Garibaldi e d’aver conquistata una
grande vittoria.<a class="tag" id="tag108" href="#note108">[108]</a>
</p>

<p>
<span class="pagenum" id="Page_243">[243]</span>
</p>

<h3>VII.</h3>

<p>
E così finì la prima impresa di Garibaldi in Italia!
</p>

<p>
Chi la riguardasse come una campagna di guerra
si dilungherebbe dal vero; ma chi la giudicasse soltanto
un tentativo pazzo, insensato, si dilungherebbe
dal giusto. Essa fu quello che solamente poteva essere:
una protesta armata contro l’armistizio Salasco; protesta
che non avrebbe potuto approdare ad alcun fine,
<span class="pagenum" id="Page_244">[244]</span>
e Garibaldi lo capiva quanto chicchessia, se non la secondava
la riscossa generale de’ Lombardi; ma che
anco abbandonata a sè stessa, restava sempre l’audace
disfida d’un eroe e la disperata rivolta d’un patriotta,
di cui, al postutto, soltanto l’eroe-patriotta e i pochi
suoi seguaci avrebbero sopportate le conseguenze.
</p>

<p>
Militarmente considerata, la mossa di Morazzone
fu una delle più ardite che la mente d’un guerillero
potesse immaginare; ma la sola, nel suo caso, possibile.
Posto tra le branche di tre corpi nemici, che
ad ogni ora si rinserravano, s’egli avesse tardato un
giorno solo a sfuggire alle loro strette, sarebbe rimasto
inevitabilmente strozzato. Chiunque infatti getti una
occhiata sulla carta del terreno, sul quale Garibaldi si
trovava la mattina del 23 agosto, e pensi che le strade
di Luino, Varese, Como erano occupate dagli Austriaci,
vedrà che il condottiero di que’ primi mille poteva bensì
inebbriarsi della disperata speranza di aprirsi a baionetta
calata una porta nel serraglio nemico e riparare,
coi laceri avanzi de’ suoi prodi, su qualche punto della
Svizzera; ma una lusinga qualsiasi di protrarre d’un
sol giorno di più la guerra, non la poteva più nutrire.
Garibaldi era innanzi al dilemma: stando fermo, essere
certamente schiacciato tra ventiquattro ore; muovendosi,
esserlo assai probabilmente fra alcuni giorni; e
preferì naturalmente quest’ultima sorte.
</p>

<p>
Oltre a ciò, è egli veramente dimostrato che la
marcia Induno-Morazzone, per temeraria che vogliasi
dire, non offrisse alcuna probabilità di un successo
migliore, almeno della immobilità, o levasse, perchè
la questione è questa sola, ogni speranza d’un fine
più glorioso? Noi non lo crediamo. Se la mossa di
Garibaldi non era subito scoperta; se egli poteva lasciar
riposare la sua truppa ventiquattr’ore, nulla
<span class="pagenum" id="Page_245">[245]</span>
gli vietava di piombare addosso di sorpresa alle spalle
del nemico; fors’anco, poichè l’effetto delle sorprese
è sempre incalcolabile, di sgominarlo. Che se il nemico,
cosa probabile, riavutosi presto dall’inopinato
assalto, si fosse gettato con tutte le sue forze contro
di lui, a Garibaldi restava sempre la soluzione finale
offertasegli pochi giorni innanzi in Valgana: armeggiare
fin che poteva, farsi largo colla baionetta, ritirarsi
o in Isvizzera o in Piemonte, e in ogni caso cadere
molto più tardi e con terribile gloria.
</p>

<p>
Comunque, questo è certo, che Garibaldi riuscì a
mettere in moto per sè solo e a trarsi dietro per dodici
giorni circa quindicimila Austriaci; che egli seppe
per tre giorni ingannare sulle sue mosse uno de’ più
accorti e provetti generali dell’Impero; che l’ultima
cartuccia bruciata su terra lombarda contro lo straniero
fu bruciata da lui.
</p>

<p>
Il migliore riepilogo pertanto di quella campagna
lo fece lo stesso generale D’Aspre, il quale scoprendo
in tutte le azioni del suo avversario i lampi d’un genio
militare, che gl’Italiani oggi ancora non hanno
finito di riconoscere, diceva pubblicamente ad un magistrato:
«L’uomo che avrebbe potuto esservi utile
nella vostra guerra d’indipendenza del 1848, l’avete
disconosciuto: era Garibaldi.<a class="tag" id="tag109" href="#note109">[109]</a>»
</p>

<div class="chapter">
<p>
<span class="pagenum" id="Page_246">[246]</span>
</p>

<h2 id="cap5"><span class="smcap">Capitolo Quinto.</span>
<span class="smaller">ROMA.<br>
[1849.]</span></h2>
</div>

<h3>I.</h3>

<p>
Torbidi gli avvenimenti, oscura la mèta, incerto
de’ suoi passi, e quel che era più, confitto in letto dal
ritorno periodico di quei febbroni onde lo vedemmo
assalito la mattina di Luino, e che non l’avevano mai
abbandonato durante tutta la campagna, Garibaldi fu
costretto a prolungare la sua dimora in Isvizzera, più
che non avrebbe voluto. Verso la metà di settembre
però potè partirne, e per la via di Francia (forse il
passaggio del Piemonte non gli sembrava sicuro) ricondursi
a Nizza. Ivi rivede la moglie, i figli, la madre;
gusta per alcuni giorni con essi le gioie della
famiglia; ma poi, non liberato per anco dalla terzana,
ma sensibile anche più alla febbre patriottica che gli
bruciava l’anima, si strappa alla quiete del focolare
domestico e corre a Genova a cercarvi il solo rimedio
alle febbri del corpo e dello spirito: la lotta.
</p>

<p>
Il suo tragitto lungo il littorale fu un continuato
trionfo: le popolazioni accorrevano a frotte, da punti
rimoti sul di lui passaggio, e i Circoli inviavano a
gara le loro deputazioni a felicitare l’eroe di Montevideo
<span class="pagenum" id="Page_247">[247]</span>
e il combattente di Luino. Non erano però
viva e battimani che l’eroe cercava: di quelli ne era
saturo; erano opere, erano armi ed armati per combattere;
era la concordia degli animi che dà la vittoria,
la costanza che la assicura ed anche dopo la
sconfitta prepara la rivincita. A Genova non trovò
tutto questo; l’Italia d’allora non poteva dar tanto;
ma almeno nuovi volontari pronti a seguirlo e ben
presto nuove occasioni e nuovi campi di prova.
</p>

<p>
Le condizioni d’Italia al finire del settembre erano
quelle d’un esercito male costituito dopo una prima
rotta. Il disordine era nelle file: tutti volevano comandare,
pochi ubbidire. Ciascuno aveva il suo piano di
campagna, il suo trovato infallibile e il suo rimedio
eroico. Chi era per la rivincita immediata, chi per la
lunga aspettazione, chi per la resistenza passiva e chi
per la sottomissione paziente; e intanto il nemico si
riordinava, si rafforzava, s’assideva. In Piemonte, il
Ministero Pinelli resisteva invano al vociare della
piazza, alla baruffa dei partiti, al clamore dei Circoli.
In Toscana, il Montanelli imponeva a Leopoldo II, che
in cuore la malediceva, la sua panacea della <i>Costituente
italiana</i>; ma non preparava nè gli animi, nè le
armi per effettuarla. A Roma, Pellegrino Rossi sprecava
il suo ingegno ed il suo patriottismo a risuscitare
la popolarità di Pio IX, dopo l’Enciclica del
29 aprile, morta per sempre, ed a piantare in mezzo
a popoli divisi tra gli eredi dei Sanfedisti e i figli
de’ Carbonari gli ordinamenti temperati d’un governo
costituzionale in Napoli, Ferdinando II aveva già assassinata
la promessa libertà e invasa con un nuovo
esercito la Sicilia; la quale, discorde, priva essa pure
d’armi, di milizie, di capitani, nonostante la gagliarda
difesa di Messina, stava per soccombere; onde in mezzo
<span class="pagenum" id="Page_248">[248]</span>
a quel turbinare d’errori, a quel diluviare di sventure,
a quello scrosciare di rovine, Venezia sola, decretata
<i>la difesa ad ogni costo</i>, sormontava, arca invitta,
al naufragio.
</p>

<p>
E fu appunto in quei giorni che una Deputazione
di Siciliani si presentò in Genova a Garibaldi per chiedergli
una spedizione di soccorso alla loro Isola pericolante.
Non diversi in questo dagli altri loro fratelli
italiani, essi stimavano Garibaldi un condottiero
di bande e nulla più, e si sarebbero ben guardati
dall’offrirgli una parte importante, molto meno il comando
d’un esercito. Oltredichè correva l’andazzo dei
generali polacchi, e la Sicilia metteva più volentieri
il suo esercito nelle mani d’un Mierolaswsky, come
il Piemonte lo metterà in quelle d’un Chzarnowsky,
piuttosto che affidarlo ad un uomo che aveva fatto
bensì la guerra dodici anni, ma non portava brevetti,
non vestiva uniformi gallonate e decorate, ed aveva il
torto di parlare italiano.
</p>

<p>
Ma sappiamo che Garibaldi non guardava a queste
miserie, e, senza prendere un impegno assoluto, promise
ai Siciliani che avrebbe dato, per quanto fosse in
lui, l’aiuto richiesto. Infatti, già raccolti ed ordinati
intorno agli avanzi della sua vecchia Legione e dei
commilitoni di Lombardia circa cinquecento volontari,
s’imbarca sulla fine d’ottobre col proposito, per
allora, di recarsi in Sicilia; ma il 25 d’ottobre, a Livorno,
i democratici di quella città gli si mettono
d’attorno, lo premono perchè resti in Toscana, e riprenda
il comando di quel simulacro d’esercito senza
ordini e senza capo, e spalleggi il Ministero del Montanelli
e del Guerrazzi, che si trovavano minacciati
così dalla Reggia, come dalla piazza e ormai impotenti
a governare. Garibaldi che nel 1848 a quanto pare,
<span class="pagenum" id="Page_249">[249]</span>
non aveva nell’impresa di Sicilia la fede che vi prestò
nel 1860, si lasciò persuadere da quel concetto e da
quelle preghiere, e consentì a sbarcare con tutti i
suoi ed a recarsi a Firenze. Ivi, come di consueto,
predicò unione, concordia, gagliardia; ma, sia che la
prospettiva di far la guardia alla <i>Costituente italiana</i>
de’ suoi amici Montanelli e Guerrazzi lo seducesse assai
mediocremente, sia che l’immagine di Venezia combattente
per mare e per terra contro lo straniero gli
balenasse a un tratto, e il suo doppio genio di soldato
e di marinaio lo attirasse verso quel lido fortunoso,
il fatto è che, scorsi pochi giorni appena, lascia colla
sua colonna Firenze e s’avvia per Bologna col disegno
di scendere a Ravenna e di là passare a Venezia.
</p>

<p>
Giunto però alle Filigare, trova un inatteso intoppo.
Il generale Zucchi (che cominciava allora a macchiare
la sua onorata assisa di veterano napoleonico e di soldato
della libertà), posto dal Rossi a Commissario
straordinario in Bologna, timoroso che Garibaldi mirasse
allo Stato pontificio coll’intenzione di agitarlo
e sommoverlo, gli aveva inviato incontro un battaglione
di Svizzeri coll’ordine preciso di sbarrargli il passo.
Il nostro condottiero allora non vidde altro espediente
che quello di recarsi egli stesso in persona a Bologna
per spiegare allo Zucchi lo scopo del suo viaggio, e
persuaderlo a lasciargli proseguire il cammino fino
all’Adriatico. Lo Zucchi non volle in sulle prime ascoltar
ragioni e rinnovò il divieto; ma essendosi vociferata
la cosa e il popolo tumultuando minacciosamente
perchè fosse lasciato libero il transito al famoso e già
amato Capitano, anche il Generale pontificio stimò
bene d’arrendersi, e Garibaldi potè traversare, sicuro,
Bologna ed arrivare non molestato a Ravenna.
</p>

<p>
Ma era da soli pochi giorni in quella città intento
<span class="pagenum" id="Page_250">[250]</span>
a reclutare nuovi seguaci,<a class="tag" id="tag110" href="#note110">[110]</a> ed a spiare ogni passo ed
ogni opportunità che gli schiudesse l’agognata via di
Venezia, quando sonarono per tutta Italia i tragici
annunzi di Roma: il 15 novembre Pellegrino Rossi assassinato;
quindi il Papa assediato nel Quirinale e rassegnato
a subire un Ministero Mamiani, ma risoluto
a non concedere di più; infine il 21 novembre Pio IX
fuggito a Gaeta, la <i>Consulta governativa</i> lasciata da lui
rifiutata, il governo affidato alle mani d’una <i>Giunta
Suprema</i> eletta dal Parlamento, la <i>Costituente</i> convocata.
</p>

<p>
Un sì inatteso e violento mutamento nella scena
principale d’Italia mutò anche tutti i piani di Garibaldi.
Ora che gli si apriva sì vicino il campo di
Roma, non aveva più mestieri d’andarsi a cercare a
Venezia, traverso una via irta d’intoppi e di pericoli,
un’altra arena. Eppoi se le attrattive di Venezia erano
grandi, il fáscino di Roma era irresistibile. Era essa
la larva più luminosa e la rimembranza più sacra della
sua giovinezza; là per la prima volta sotto la sua polvere
sentì palpitare il cuore d’una grande patria; là,
tra quelle rovine, aveva veduto passeggiare i fantasmi
di gloria divenuti da quell’istante le guide invisibili
ed i compagni inseparabili della sua fortunosa odissea;
infine là, verso quelle mura eterne, quella città madre
delle nazioni, quel focolare inestinguibile della civiltà
del mondo, volarono sempre i sogni, i passi, le ambizioni
di tutta la sua vita.
</p>

<h3>II.</h3>

<p>
Naturale pertanto che appena uditi gli avvenimenti
di Roma vi corresse senza indugio, e profferisse
<span class="pagenum" id="Page_251">[251]</span>
al di lei nuovo Governo l’opera sua e de’ suoi
compagni.
</p>

<p>
Ma alla spontaneità dell’offerta non fu pari la cordialità
dell’accoglienza. Il soldato di Montevideo era
stato preceduto negli Stati romani da una riputazione
orribile. Colui che pei Piemontesi, pei Lombardi, pei
Siciliani era al postutto un condottiero di partigiani,
per la più parte dei popoli romani, effetto probabile
di favole fratesche, era un capo di banditi addirittura;
un predone feroce e sanguinario, atto soltanto a incendiare
case e svaligiar persone; poco meno, o poco più,
che un Gasparone politico e un Mastrilli rivoluzionario.
</p>

<p>
E quanto la rea fama mentisse, noi lo sappiamo.
Molti esempi contava la vita del soldato di Montevideo
di umanità e di cortesia; di ferocia e di cupidigia
nessuno. Forse non si poteva dire altrettanto
di tutti i suoi commilitoni, e concediamo facilmente
che in un corpo ragunaticcio come il suo, razzolato
marciando per la strada, sovente fatto la mattina e
disfatto la sera, più d’un vagabondo e più d’un
mariuolo vi sarà sgusciato dentro; ma che tutta la
Legione fosse un cibreo di galeotti e scampaforche e
che il loro capo li proteggesse o li tollerasse, qualche
storico settario l’avrà detto, ma da nessun scrittore
onesto sarà ripetuto. Qualche requisizione un po’ forzata
sarà stata commessa; qualche siepe e qualche
muraglia scavalcate; qualche porta di convento scassinata;
ma erano fatti isolati, sconosciuti al Capitano,
o appena noti tosto repressi e puniti.<a class="tag" id="tag111" href="#note111">[111]</a>
</p>

<p>
<span class="pagenum" id="Page_252">[252]</span>
</p>

<p>
La guerra è la guerra, e il soldato in campagna,
tanto più se lo sforzi la stanchezza o la fame, è sempre
disposto a guardare un po’ come cosa sua il paese
per cui o contro cui dà la vita, e se i legionari garibaldini
dovessero rispondere di qualche pollaio diradato
e di qualche vigneto vendemmiato, converrebbe chiamare
a loro confronto tutti gli eserciti del mondo.
</p>

<p>
Con tutto ciò la fama era quella, e l’offerta di
Garibaldi aveva messo la Giunta Suprema di Roma,
composta d’uomini tutt’altro che temerari, in un tremendo
impiccio. Dall’un canto non volevano tirarsi in
Roma quel famigerato, il quale se proprio non era il
masnadiero che la contrada gridava, certamente per
le sue idee rivoluzionarie era uomo pericolosissimo;
dall’altro temevano, respingendolo duramente, di suscitar
<span class="pagenum" id="Page_253">[253]</span>
lo scontento de’ di lui amici e protettori, principalmente
dello Sterbini potente e del Ciceruacchio
strapotente, e in quel frangente pensarono uscirne con
un compromesso e uno spediente: favorirono al generale
Garibaldi un brevetto di Tenente Colonnello, e lo
mandarono a svernare a Macerata.<a class="tag" id="tag112" href="#note112">[112]</a>
</p>

<p>
<span class="pagenum" id="Page_254">[254]</span>
</p>

<p>
Il brevetto era una burla, e Macerata era un confino;
ma Garibaldi non vide in tutto ciò che il fatto
certo d’essere ormai soldato di Roma, e presa la sua
Legione, già cresciuta fino a quattrocento uomini, se
n’andò quietamente anche a Macerata.
</p>

<p>
Colà invece, contro ogni aspettazione, l’accoglienza
fu buona e il soggiorno migliore. Garibaldi non si occupava
quasi punto di politica; badava ad ordinare,
ad agguerrire e rinforzare la sua gente, soprattutto
a provvederla d’armi e vestiti; e tanto entrò nella
stima e nell’amicizia dei Maceratesi, che più tardi,
quando furono convocati ad eleggere un deputato alla
Costituente, elessero lui.
</p>

<p>
Intanto la rivoluzione di novembre aveva cominciato
a produrre i suoi frutti. Da un canto la Giunta
Suprema, sospinta e quasi sopraffatta dall’onda dei
demagoghi, lavorava ad apparecchiare il terreno alla
Costituente, dalla quale doveva uscire armata di
tutto punto la Repubblica; dall’altro Costituzionali e
Clericali, quelli per orrore all’assassinio, per timore
dell’anarchia o per vaghezza di dottrina; questi per
odio alla libertà, per cupidigia di dominio, per tradizione
di sètta, si studiavano, con speranze e intenti
diversi, a seminare d’inciampi il cammino di quella
rivoluzione, lorda bensì nella sua culla da una macchia
orrenda, ma il cui andare era necessario e fatale.
</p>

<p>
Tuttavia se i Costituzionali si limitavano a combattere
colle parole e col voto per la loro ubbía impenitente
d’un Papa costituzionale, alla reazione clericale
ogni mezzo, giusta la vecchia teoria, era buono; e in
attesa che le Potenze cattoliche muovessero all’invito
di Pio IX, copriva di trame, solcava di mine tutto lo
Stato romano; e in alcuni luoghi, specie nell’Appennino
Ascolano e nel confinante Abruzzo, spalleggiata
<span class="pagenum" id="Page_255">[255]</span>
dal Borbone e alimentata dalla prossima fucina di
Gaeta aveva coronate le creste di quei monti, antico
e famoso teatro del Sanfedismo, di numerose bande
brigantesche.
</p>

<p>
Importava quindi che la Giunta Suprema parasse,
prima che ad ogni altro, a quel vicino e più urgente
pericolo; laonde in sui primi di gennaio deliberò di
mandare il colonnello Rosselli a combattere d’accordo
col preside Ugo Calindri il brigantaggio dell’Ascolano,
e di chiamare il colonnello Garibaldi a
Rieti perchè guardasse principalmente quel confine
verso Napoli, e s’accordasse col Rosselli e col Calindri
per soffocare la rinascente reazione in tutto quel
territorio. E Garibaldi come gli fu ordinato partì; e
per Tolentino, Foligno, Spoleto arrivò in sullo scorcio
di gennaio a Rieti, dove s’accinse senz’altro all’opera
prescrittagli.
</p>

<p>
In sulle prime i Rietini (narrava egli stesso ridendo)
pareva che avessero più paura di lui e de’ suoi
compagni, che dei briganti; ma a poco a poco, conosciutili
meglio, si ricredettero, e quantunque il
suo mandato fosse arduo ed odioso, e richiedesse di
quando in quando severe punizioni e crude rappresaglie,
tuttavia il temuto condottiero non lasciò in quei
luoghi alcun ricordo di ferocia, alcuna striscia di
sangue innocente. Rese invece non spregevoli servigi
al Governo romano, perseguendo nel più rigido
inverno, con gente male in armi e peggio in arnese,
un ostinato malandrinaggio, tenendovi atterrita
e rimpiattata la reazione, custodendo fino all’ultimo
tutto quel territorio, aperto per tante vie alle insidie
nemiche.
</p>

<p>
<span class="pagenum" id="Page_256">[256]</span>
</p>

<h3>III.</h3>

<p>
Prima però della sua partenza pel Rietino, Macerata
lo elesse suo deputato alla <i>Costituente</i>,<a class="tag" id="tag113" href="#note113">[113]</a> e fu quello
il primo voto che lo mandò in un’Assemblea politica.
La tanto sognata, preconizzata e covata Costituente
romana s’era infatti, al 12 febbraio, riunita, e Garibaldi
dovette, pel mandato assunto, intervenirci. Fu
però un intervento da par suo, e solo chi non l’ha
conosciuto nè prima nè poi, ha diritto di meravigliarsene.
<span class="pagenum" id="Page_257">[257]</span>
Il 5 febbraio 1849 il Parlamento romano s’adunava
per la prima volta, e fu quello che suol dirsi
un avvenimento. Assiepati di popolo festante i dintorni
del Campidoglio, riboccanti di spettatori le gallerie,
pieni gli scanni di deputati, tutta la Giunta di
Governo al suo posto, grande in tutti l’aspettazione,
solenne il momento. Però l’Armellini, ministro dell’interno,
aveva appena finita la lettura di quello che
oggi direbbesi discorso inaugurale, e nel punto in cui
l’Assemblea, fatta la chiama, stava per procedere alla
verifica de’ suoi poteri, ecco Garibaldi alzarsi di scatto
dal suo banco e chiedere: si lasciasse ogni formalità;
l’Assemblea si dichiarasse in permanenza e proclamasse
senz’altro la Repubblica, «solo governo degno
di Roma.»
</p>

<p>
La proposta sorprese, ma non convinse nessuno;
un altr’uomo eccessivo, il principe di Canino, la secondò;
ma l’Assemblea la respinse, e deliberò che la
discussione procedesse con tutto il rigore delle formalità
prescritte. Fu quello il primo atto parlamentare
di Garibaldi, e gli si può applicare il detto: <i>Ab uno
disce omnes</i>. I Parlamenti non erano aria in cui egli
potesse respirare. Quella stessa incapacità a comprendere
la santità delle forme, l’utilità delle regole, la
efficacia della discussione, da lui dimostrata allora
nell’Assemblea romana, lo accompagnerà come un
abito incurabile per tutta la vita, e lo costringerà a
dibattersi nell’impotenza e nella solitudine in tutti i
Parlamenti futuri. Chi però nella proposta del 5 febbraio
scorgesse soltanto l’inettitudine o l’antipatia
d’un soldato alle procedure parlamentari, s’ingannerebbe
a partito; essa nascondeva qualcosa di più,
che va notata; nascondeva la inconscia, ma perciò
appunto, profonda indifferenza del patriotta ad ogni
<span class="pagenum" id="Page_258">[258]</span>
forma di governo. Di repubblica e monarchia egli
intese sempre poco più che i nomi, e nella repubblica
voleva l’autorità dittatoria, come nella monarchia
amava la libertà sfrenata. Poichè a Roma
la repubblica era su tutte le labbra e in tutti i voti,
e gli eventi la rendevano fatale, ed essa sola pareva
dar concordia agli spiriti e unione alle forze, egli
gridava: <i>Repubblica</i>. Se la monarchia gli fosse apparsa
altrettanto accetta, se un re popolare e guerriero
si fosse presentato, pronto a montare a cavallo
per la guerra santa, egli si sarebbe levato col medesimo
impeto a gridare: <i>Monarchia</i>. La stessa fretta
con cui egli chiedeva il voto, attesta la poca importanza
che in cuor suo gli attribuiva; la stessa mobilità
con cui, nel giro di pochi mesi, s’era chiarito
pronto a passare dalle insegne d’un papa a quelle di
un re, dimostra come di quelli e d’altri tali segnacoli
egli faceva un mediocrissimo conto, a come la
sola bandiera ch’egli vedesse e capisse era sempre
quella sola: l’Italia forte, e libera dallo straniero.
</p>

<p>
L’8 febbraio, al tocco, la Repubblica romana era
proclamata. Garibaldi, il quale malato per dolori reumatici
e per febbre erasi fatto trasportare alla Camera
per assistere all’importante tornata, rammentava
al deputato Augusto Vecchi, come nell’ora istessa
tre anni innanzi fosse entrato co’ suoi legionari al Salto,
dopo la vittoria riportata sui campi di Sant’Antonio.
E il Vecchi soggiunge che un tanto anniversario gli
parve augurio lieto di altre vittorie.<a class="tag" id="tag114" href="#note114">[114]</a>
</p>

<p>
Pagato a Roma il suo debito politico, se ne tornò
a Rieti a riprendere il suo ufficio militare: ufficio uggioso,
<span class="pagenum" id="Page_259">[259]</span>
chè se v’era uomo disadatto all’ozio torpido
delle guarnigioni e a quelle cure birresche di braccar
briganti e spiare preti e frati, era di certo Garibaldi.
Ma la Repubblica l’aveva ordinato, e ubbidì e durò
nella stanza incresciosa fin verso lo scorcio d’aprile.
</p>

<p>
Nel frattempo gli avvenimenti avevano fatto il loro
corso. Il 23 marzo la catastrofe di Novara; il 27 la
risposta dell’Assemblea veneta all’Haynau: <i>Venezia
resisterà ad ogni costo</i>; il 28 l’insensata rivolta di
Genova; il 30 l’ultimo giorno della decade bresciana;
il 6 aprile Catania cade nelle mani sanguinarie del
borbonico Filangeri; il 12 la reazione lorenese restaura
in Toscana il Granduca; il 20 Filangeri è alle
porte di Palermo; finalmente il 21 aprile salpa da
Marsiglia la spedizione francese per Roma; date che
raccolte in un quadro fastidiscono e amareggiano, ma
che gl’Italiani dovrebbero portare impresse nella memoria
per ammaestramento e ricordo perpetuo.
</p>

<p>
L’ultima di queste notizie sorprese Garibaldi ad
Anagni, dove era arrivato fin dal giorno antecedente.
Ne sia prova questa lettera inedita fin qui, e nella
quale i magnanimi sdegni dell’eroe e i gelosi amori
del patriotta si confondono e s’accordano ai più soavi
affetti del figlio, del marito, del padre, e si senton
risuonare come in una scala armonica tutte le fibre
dell’uomo:
</p>

<div class="blockquote">
<p>
«<i>Comando della Iª Legione italiana</i>.
</p>

<p class="indr">
Subiaco, 19 aprile 1849.
</p>

<p class="indl">
Amatissima Consorte,
</p>

<p>
Ti scrivo per dirti che sto bene, e che sono diretto
colla colonna ad Anagni, dove forse giungerò domani, ed
ove non potrei determinarti la durata del mio soggiorno.
<span class="pagenum" id="Page_260">[260]</span>
In Anagni riceverò i fucili ed il resto del vestiario della
gente. Io non sarò tranquillo, sino ad avere una tua lettera,
che m’assicuri esser giunta tu felicemente a Nizza.
Scrivimi subito: ho bisogno di sapere di te, mia carissima
Anita — dimmi l’impressione sentita agli avvenimenti di Genova
e di Toscana. Tu donna forte, e generosa! con che
disprezzo non guarderai questa ermafrodita generazione di
Italiani — questi miei paesani, ch’io ho cercato di nobilitarti
tante volte, e che sì poco lo meritavano. È vero: il
tradimento ha paralizzato ogni slancio coraggioso; ma comunque
sia, noi siamo disonorati, il nome italiano sarà lo
scherno degli stranieri d’ogni contrada. Io sono sdegnato
veramente di appartenere ad una famiglia che conta tanti
codardi; ma non creder perciò ch’io sia scorato! ch’io dubiti
del destino del mio paese. Più speranza io nutro oggi,
che mai. Impunemente si può disonorare un individuo; ma
non si disonora impunemente una nazione. I traditori ormai
sono conosciuti. Il cuore dell’Italia palpita ancora — e se
non è sano del tutto, è capace ancora di recidere le parti
infette che lo travagliano. La reazione, a forza di tradimenti
e d’infamie, è pervenuta a sbigottire il popolo — ma
il popolo non perdonerà le infamie ed i tradimenti alla reazione.
Uscito dallo stupore, egli si rialzerà terribile, ed infrangerà,
questa volta, i vili strumenti del suo disonore.
</p>

<p>
Scrivimi, ti ripeto; ho bisogno di sapere di te, di mia
madre e de’ bimbi — per me non affliggerti, io sono, più
che mai, robusto, e co’ miei milledugento armati mi sembra
di essere invincibile. Roma prende un aspetto imponente.
Attorno ad essa si rannoderanno i generosi, e Dio ci aiuterà.
Presenta i miei saluti ad Augusto, alle famiglie Galli,
Gustarini, Court, ed amici tutti. Io ti amo tanto, tanto! e
ti supplico di non affliggerti. Un bacio per me ai ragazzi,
a mia madre, che ti raccomando tanto.
</p>

<p>
Addio, tuo
</p>

<p class="indr">
<span class="smcap">G. Garibaldi.</span><a class="tag" id="tag115" href="#note115">[115]</a>»
</p>
</div>

<p>
<span class="pagenum" id="Page_261">[261]</span>
</p>

<h3>IV.</h3>

<p>
Il 24 aprile l’avanguardia, il dì appresso tutto il
Corpo di spedizione del generale Oudinot, portato da
dieci navi, forte di ben diecimila soldati di ogni arma,
di sedici pezzi da campagna e di sei d’assedio,
gettava l’áncora nelle acque di Civitavecchia.<a class="tag" id="tag116" href="#note116">[116]</a>
</p>

<p>
Dei motivi, delle peripezie, del fine dell’intervento
francese a Roma son piene le storie; noi stessi ne
toccammo in altre pagine;<a class="tag" id="tag117" href="#note117">[117]</a> e non è tèma sì nuovo e
sì gradito che ci invogli a riassumerlo.
</p>

<p>
Due verità però non saranno mai abbastanza ripetute:
la prima, che se la spedizione di Roma fu meditata
e preparata dal Governo del Cavaignac, come
un mezzo per preservare il popolo romano dai pericoli
dell’anarchia, e di antivenire per tutela dell’Italia
intera una più pericolosa invasione straniera; essa fu
poi immediatamente sviata dal suo fine da Luigi Napoleone,
<span class="pagenum" id="Page_262">[262]</span>
il quale la voltò tosto in istrumento della
restaurazione del potere temporale ed in isgabello
alle sue lunghe ambizioni di regno.
</p>

<p>
La seconda verità poi più trista, ma anche più
utile a ricordarsi è, che se l’intervenzione della Francia
nelle cose di Roma fu, comunque interpretata e
attenuata, un’aperta violazione del diritto delle genti,
pel modo subdolo e fraudolento con cui fu condotta
ed effettuata degenerò in proditoria aggressione ed in
sfrontato misfatto. Perocchè riesce sino ad un certo
punto spiegabile, anco scusabile, che una nazione cattolica,
presunta erede del retaggio di Carlomagno e della
fede di Luigi IX, accecata dal malinteso interesse della
religione e della civiltà e forviata da un bugiardo
concetto dell’ordine e della libertà, mandi a restaurare
colla forza un trono da lei reputato necessario
alla salute della Chiesa ed alla pace del mondo; ma
non si spiega nè si scusa che quella medesima nazione,
sedicente grande, assuma una siffatta impresa, mascherando
il suo volto e celando le sue armi come
un malfattore, e strisciando tra le oblique ambagi della
vecchia diplomazia, cammuffata col vieto pretesto di
instaurare l’ordine nella libertà, mova a restaurare,
fra un popolo confidente, il perpetuo disordine d’una
teocrazia aborrita, ed a strozzare, tra le braccia
d’una repubblica sorella, la nascente libertà. E fu
soltanto per queste sue sembianze oneste ed amiche
che l’esercito francese potè sorprendere la buona fede
degli abitanti di Civitavecchia, e aiutato dalla dabbenaggine
del Governatore e del presidio, mettere impunemente
il piede sul suolo della Repubblica colla
stolta lusinga di ricevere la medesima accoglienza dovunque.
</p>

<p>
È ben vero che il Triumvirato romano non s’era
<span class="pagenum" id="Page_263">[263]</span>
lasciato cogliere all’inganno, e fin dal primo apparire
del naviglio straniero aveva spediti ordini a Civitavecchia,
affinchè lo sbarco fosse impedito, e comunque
l’aggressione respinta; ma sia che gli ordini arrivassero
tardi e dubitosi, sia che li svigorissero e
fraintendessero la dappocaggine delle Autorità e quella
perplessità, non scevra di paura e di egoismo, che aveva
governato fin dal primo istante la condotta dei Civitavecchiesi,
la perdita della principale fortezza della Repubblica
fu irreparabile.
</p>

<p>
Oltredichè l’incanto era rotto. Indarno l’Oudinot
si studiava di larvare con nuove frodi e nuove frasi
i suoi propositi; gli atti suoi, le parole de’ suoi stessi
oratori lo tradivano. E noi Italiani dobbiamo essere
grati a quel colonnello Leblanc, inviato a Roma dal
Generale francese, il quale, frivolo o millantatore che
fosse, ebbe il merito di parlar chiaro, apertamente
confessando al Mazzini, scopo della spedizione essere
la restaurazione papale. Egli rese a Roma il grande
servigio di rischiararle tutta la gravità del pericolo
che la minacciava, ed uscendo in quella sua buffa, ma
schietta guasconata: <i>Les Italiens ne se battent pas</i>,
fece risalire al cuore, anche de’ più timidi, quel po’ di
sangue caldo che stagnava nelle loro vene, e mise
gl’Italiani al cimento di provare che il Guascone aveva
mentito per la gola.
</p>

<h3>V.</h3>

<p>
Caduti pertanto gli ultimi veli, ormai certa l’aggressione,
inescusabile la violenza e manifesto il suo
fine, alla Repubblica romana non restava più che difendere,
non tanto la vita, preda designata al numero
ed alla forza, quanto l’onore, che non era in balía
<span class="pagenum" id="Page_264">[264]</span>
d’alcuna fortuna, e il cui seme, se inaffiato di sangue
generoso, rigenera sempre le nazioni. E la difesa di
Roma fu pari al cimento e degna de’ suoi giorni più
gloriosi.
</p>

<p>
L’Assemblea commette al Triumvirato: «di respingere
la forza colla forza;» il popolo sancisce, correndo
all’armi, il magnanimo decreto, e i Triumviri sovraneggiati
e quasi assorbiti dall’ardente spirito di Giuseppe
Mazzini, mirabili di concordia e di energia, e,
quando mai, colpevoli soltanto di soverchia generosità
per gl’invasori, assumono d’effettuarlo. Giuseppe Avezzana,
forse più atto per cuore che per mente all’arduo
ufficio, è investito del Ministero della guerra e del Comando
supremo dell’esercito; la Guardia Civica viene
armata e mobilizzata; la linea di difesa tracciata, i
principali punti muniti; i Corpi stanziati di fuori richiamati,
quindi da Anagni Garibaldi; tutta infine
quella massa eterogenea di truppe regolari ed irregolari,
di doganieri e di studenti, di emigrati e di reduci,
di Romani e di Italiani d’ogni provincia e colore, accoltasi
a quei giorni in Roma, ordinata in brigate
attive e in corpi di riserva, così partita e comandata.
</p>

<p>
La Legione Garibaldi, il battaglione dei Reduci, i
quattrocento Universitari, i trecento Finanzieri, i trecento
emigrati, in totale duemilacinquecento uomini,
compongono la prima brigata, e ne riceve il comando
Garibaldi, giunto in Roma la sera del 28, riconosciuto
finalmente Generale.
</p>

<p>
Della seconda brigata, formata di mille uomini di
Guardia Civica, e del primo d’infanteria leggiero, è
scelto comandante il colonnello Masi.
</p>

<p>
La Legione romana e il primo di linea, con due
pezzi di campagna, fanno, agli ordini del colonnello
Bartolomeo Galletti, una colonna di riserva; ottocento
<span class="pagenum" id="Page_265">[265]</span>
Carabinieri obbediscono al generale Giuseppe Galletti;
cinquecento Dragoni al colonnello Savini; le artiglierie
al Lopez ed ai fratelli Calandrelli; e si dovrebbero
aggiungere i Bersaglieri lombardi comandati
dal Manara, i quali però, avendo ottenuto dall’Oudinot
di sbarcare a Porto d’Anzio, a condizione che non
avrebbero partecipato fino al 4 maggio ad alcuna fazione,
erano vincolati dalla promessa, data per loro
dal Preside di Civitavecchia, di serbare fino a quel
giorno la neutralità.
</p>

<p>
Restava a fermare il piano di guerra; ma la topografia
della città, le condizioni dell’esercito difensore,
le forze degli assalitori chiaramente lo suggerivano.
</p>

<p>
Scartato il concetto di una offensiva in aperta campagna,
e deliberato quello d’una concentrata difensiva
della Capitale, la difesa non poteva essere stabilita
che sulla destra del Tevere, e precisamente lungo quell’arco
esterno alle mura d’Urbano VIII, che da Porta
Portese per quelle di San Pancrazio e Cavalleggieri
va a Porta Angelica; e comprendente, come posizione
avanzata, al centro la collina di Villa Pamfili, come baluardo
a settentrione il forte Vaticano, e come seconda
linea d’appoggio le alture del Gianicolo. Ciò posto,
l’ordine di collocazione delle truppe si porgeva da sè
logico e naturale. La prima brigata Garibaldi fu collocata
tra Porta Portese e Porta San Pancrazio; la brigata
Masi distribuita tra Porta Cavalleggieri e Porta
Angelica; la riserva, composta della brigata Galletti,
dei Dragoni Savini e dei Bersaglieri Manara, schierata
tra Piazza Navona, la Lungara e Borgo; i bastioni
furono coronati di nuovi pezzi, le batterie del Vaticano
rinforzate; e tutto ciò ben disposto ed apparecchiato,
Roma si tenne pronta a ributtare l’assalto.
</p>

<p>
<span class="pagenum" id="Page_266">[266]</span>
</p>

<h3>VI.</h3>

<p>
La mattina del 30 aprile le vedette di San Pietro
annunziavano lo spuntar d’una colonna francese sulla
via di Civitavecchia. Non eran più che ottomila uomini,
partiti in due brigate sotto il comando dei generali
Molière e Lavaillant; traevano soltanto due
batterie da campagna; erano per numero, per armi
affatto disuguali all’impresa a cui s’incamminavano.
Ma li guidava la nativa intrepidezza, li incoraggiva
la fiducia del loro Leblanc: «Gli Italiani non si battono;»
li rassicurava la pertinace lusinga che Roma li
aspettasse a gloria, e poichè in quell’ora le campane
di Montecitorio e del Campidoglio suonavano a furia
l’allarme, se lo prendevano per un suono di festa e
marciavano anche più allegri e fidenti nell’immancabile
trionfo.
</p>

<p>
Però tutto quel miscuglio di pregiudizi, di illusioni
e di prosunzioni che gorgogliava nelle file dell’esercito
francese fin dalla sua discesa in Italia, traspariva come
in un’acqua chiara, nel piano d’attacco del loro Generale.
Esso non avrebbe potuto essere più semplice,
più primitivo e più ingenuo: spezzare a un certo punto
il Corpo in due colonne, l’una inviarla ad assalire
Porta Cavalleggieri, l’altra Porta Angelica; prender
di mira entrambe la Cupola di San Pietro e andarsi a
dar la mano nella sua piazza. E qui in verità convien
proprio dire che l’Oudinot fosse ancor più dabbene
che maligno; chè a nessun Generale, per ammattito che
fosse, sarebbe frullato pel capo di andare, senza parco
d’assedio, senza lavori d’approccio, senza una breccia,
a dar di cozzo contro le mura d’una città bastionata
e quasi fortificata, protetta da numerose artiglierie
<span class="pagenum" id="Page_267">[267]</span>
e difesa da forze pari alle sue; se non avesse
covato nell’animo uno di questi due profondi forse,
ma punto maliziosi convincimenti: o che le mura fossero
di mota fresca e i cannoni di cartone dipinto e
i difensori comparse da teatro; o che la maliarda eloquenza
della sua parlata avesse gettato sul Governo,
sull’esercito, sul popolo romano un sortilegio sì potente
da trovarseli al suo arrivo disfatti d’amore
a’ suoi piedi.
</p>

<p>
Due o tre colpi egregiamente aggiustati dal Calandrelli
vennero a rompergli l’alto sonno. Balenarono
al saluto inaspettato le schiere assalitrici; ma poichè
erano pur sempre Francesi, vantatori cioè, ma prodi,
proseguirono, secondo l’ordine divisato, l’attacco.
Avanzavano da ogni parte, protetti dalle case, dai vigneti,
dall’arte, i nemici; non restavano dal fulminarli,
colla mitraglia e coi moschetti, i nostri. Nuocevano
ai Romani e più agli artiglieri le carabine dei
Cacciatori di Vincennes; ma i nostri cannoni egregiamente
serviti e diretti facevano nelle file avversarie
vuoti sanguinosi.
</p>

<p>
Un solo vantaggio avevano ottenuto dal principio
i Francesi, ma notevole; chè il generale Oudinot avendo
ordinato alla brigata Molière di occupar la Villa Pamfili
(ordine ben pensato come quello che gli levava dal
fianco sinistro una punta minacciosa), il battaglione
Universitario della brigata Garibaldi, troppo scarso a
contrastar la preziosa posizione, l’aveva dovuto ben
presto abbandonare, ritraendosi al riparo dietro il
Casino de’ Quattro-Venti.
</p>

<p>
Ma da quella parte, calmo, impassibile, attento a
tutte le peripezie della lotta stava Garibaldi, e il trionfar
dei Francesi non poteva esser lungo. Infatti il nostro
Generale, scorta l’urgenza del pericolo, chiama a sè
<span class="pagenum" id="Page_268">[268]</span>
la Legione italiana, e la lancia a baionetta in resta
contro il nemico. Questi non teme l’affronto, e da quell’istante
intorno a Villa Corsini, per le aiuole e i prati
del parco Pamfili, dietro ogni muro e ogni siepe, s’impegna
una lotta petto a petto, palmo a palmo, a vita
ed a morte, dalla quale ogni occhio appena esperto
travede che pende l’esito della giornata. In entrambi
i campi il coraggio: ma nei Francesi il vantaggio delle
armi, il favore della posizione, il nerbo della disciplina,
l’esperienza dell’arte; tra gl’Italiani la coscienza della
giusta causa, la religione della patria, la rabbia dell’iniqua
aggressione, la fede nella baionetta e il comando
di Garibaldi.
</p>

<p>
Oramai il terreno è già troppo a lungo contrastato,
e Garibaldi sente venuta l’ora del colpo decisivo.
</p>

<p>
Chiesto pertanto l’aiuto della mezza brigata Galletti,
accorsa prontamente a recarlo, fatta massa di
tutte le sue forze, spuntata, quasi trascurandone gli
ultimi difensori, la Villa Pamfili, si rovescia per la
valle sul fianco destro francese; lo rompe, lo sfonda,
lo incalza colla punta alle reni, costringe in brev’ora
tutto l’esercito assalitore, già ributtato di fronte su
tutta la linea e già minacciato alle spalle, a cercare
in una precipitosa ritirata, molto somigliante ad una
fuga, l’unico scampo.
</p>

<p>
La giornata del 30 aprile (amiamo lasciarlo dire
al Sacchi,<a class="tag" id="tag118" href="#note118">[118]</a> comandante quel giorno una coorte della
Legione italiana) farà epoca nella storia, ed è una
delle più belle pagine militari della nostra indipendenza.
Il Generale francese tentò, come è costume dei
piccoli vinti, scusarla con sognati agguati e immaginari
<span class="pagenum" id="Page_269">[269]</span>
tradimenti; ma egli cadde nel solo agguato della
sua presunzione, e non patì altro tradimento che
quello della sua ignoranza.
</p>

<p>
Trecento morti, cinquecentotrenta feriti, dugentosessanta
prigionieri, per l’eroismo quasi temerario di
Nino Bixio,<a class="tag" id="tag119" href="#note119">[119]</a> nelle nostre mani e tradotti a coronar
il trionfo in Roma, fecero pagar cara alla Francia
l’insana aggressione, e dimostrarono al mondo se gli
Italiani si battono.
</p>

<p>
Le perdite degl’Italiani furono, ragguagliate al
numero, lievissime; sessantanove morti e poco più che
cento feriti; un solo prigioniero, Ugo Bassi; ma le
preziose vite de’ prodi rapite ai futuri cimenti della
patria, sempre lacrimabili e memorande.<a class="tag" id="tag120" href="#note120">[120]</a>
</p>

<p>
<span class="pagenum" id="Page_270">[270]</span>
</p>

<p>
Dopo i morti però il primo onore della gloriosa
giornata va reso a Garibaldi. Fu questa la
voce unanime di tutta Roma nella sera stessa della
battaglia; è questo il ponderato giudizio che la storia
conferma.<a class="tag" id="tag121" href="#note121">[121]</a>
</p>

<p>
L’eroe pugnò tutto il giorno alla testa de’ suoi;
ferito, nascose la piaga e non la confessò che a sera,
quasi violentato, al dottor Ripari. Capitano, mostrò,
unico fra tutti, senso di militare iniziativa; affrontò il
nemico in aperta campagna, ne scoperse il lato debole,
lo assalì nel punto e nell’istante opportuni, decise
della giornata. E avrebbe fatto anche di più, se
in quel giorno avesse comandato lui solo e fosse stato
<span class="pagenum" id="Page_271">[271]</span>
ascoltato il suo consiglio di compiere con un pronto
inseguimento la disfatta francese.
</p>

<p>
Ma indarno egli lo suggerì; indarno egli pregò iteratamente
il Triumvirato perchè gli fosse consentito
l’ardito, ma infallibile colpo; il Triumvirato, e dicasi
pure il Mazzini, sia che diffidasse del successo dell’impresa,
sia che temesse rendere irreconciliabile con
una percossa troppo sanguinosa l’inimicizia della
Francia, glielo vietò nettamente.
</p>

<p>
E fu errore notato da quanti storici leggemmo e
militari e politici: la Francia era stata ormai troppo
ferita, non fosse in altro, nell’amor proprio, per perdonarlo
ai feritori; mentre non era abbastanza castigata
per trarre dalla sconfitta un salutare avvertimento
ad andare più guardinga prima d’impegnarsi
in una guerra, oltrechè ingiusta nel fine e perfida nei
mezzi, difficile anche e probabilmente lunga pel nemico
gagliardo che s’era trovato improvvisamente
di fronte.
</p>

<p>
Comunque sia, il giorno dopo il generale Garibaldi
colla scusa d’una ricognizione si spinse colla sua brigata
così presso agli avamposti a Castelguido, che per
poco il Governo indugiasse a richiamarlo, o i Francesi
s’affrettassero ad andargli incontro, la seconda battaglia
che il generale Garibaldi aveva vagheggiata la sera
del 30 aprile sarebbe inevitabilmente, e con qual esito
Dio solo lo sa, avvenuta la mattina del 1º maggio.
Ma Garibaldi fu arrestato in marcia; l’Oudinot dal
canto suo pensò a levare il campo, e tutto finì da una
parte e dall’altra coll’ansietà d’un combattimento che
non avvenne.
</p>

<p>
Dei replicati divieti però Garibaldi serbò memoria
non scevra di rancore finchè visse, e noi stessi l’udimmo
più d’una volta, parlando del 30 aprile, mormorare
<span class="pagenum" id="Page_272">[272]</span>
con amarezza: «Quel Mazzini che ha sempre avuto
la smania di fare il Generale, e non ne capiva.......<a class="tag" id="tag122" href="#note122">[122]</a>»
</p>

<h3>VII.</h3>

<p>
Intanto che l’Oudinot riparava, umiliato e febbricitante,
a Civitavecchia, e spacciava di là a Parigi
bugiardi messaggi, male dissimulanti la batosta del
30 aprile, e l’Assemblea romana lo ripagava di tutte
le sue slealtà, rinviandogli liberi e senza riscatto i
suoi prigionieri, un esercito austriaco minacciava dal
Po le Legazioni; un’armata spagnuola veleggiava per
la medesima crociata nel Mediterraneo; e finalmente
re Ferdinando di Napoli, fatto leone dalla certezza
della facile vittoria, faceva occupare da una divisione
Velletri; nel mentre che due altre, l’una di regolari
comandata dal generale Winspeare, l’altra di briganti
e di disertori guidata dallo Zucchi, s’inoltravano per
la provincia di Frosinone fino ai colli Latini.
</p>

<p>
Per quanto la spavalda scorreria fosse pel momento
più molesta che pericolosa, il Governo romano non
poteva lasciarla più oltre trascorrere, e commise a
Garibaldi che evitando i decisivi conflitti, e cogli accorgimenti
di cui era maestro, tenesse a bada e molestasse
il nuovo nemico. Ora, poichè Garibaldi non era
uomo da stillare a lungo i suoi piani, presa seco tutta
la sua brigata, più il battaglione testè aggregatogli
dei Bersaglieri Manara, la sera del 4 maggio esce
tacitamente da Porta del Popolo, s’incammina per
<span class="pagenum" id="Page_273">[273]</span>
Ponte Molle, facendo le viste di marciare a Palo; poi
volta a un tratto per la Prenestina, e dopo una marcia
notturna faticosissima, ma silenziosa e ordinata,
arriva alla mattina dell’indomani a Tivoli, dove s’accampa.
</p>

<p>
Qui è il punto, dove quasi tutti gli storici e biografi
del nostro eroe si dilettano a descrivere con gran
copia di particolari il campo di Garibaldi; quasi facessero
un concorso di pittura sul medesimo tèma.
Abbiamo quindi il quadrone a colori scarlatti, a tratti
michelangioleschi, per non dir vasariani, del Guerrazzi,
ma, come esige la scuola, manierato e fantastico;
abbiamo il quadretto a tratti sfumati, a tinte
azzurre, a tocchi fini e direi quasi aristocratici d’Emilio
Dandolo, ma dominato da non so qual pessimismo
partigiano che ne scema la verità; abbiamo
i bozzetti veri, ma freddi ed aridi, dell’Hoffstetter;
e infine, per coronar la gara, i pasticci del Dumas, il
quale mescolati insieme il rosso del Guerrazzi, l’azzurro
del Dandolo e il bigio dell’Hoffstetter, e impastatili
con un pizzico di <i>Memorie</i> di Garibaldi udite
o credute udire, e una buona dose delle sua invenzioni,
butta giù in quattro pennellate, alla «Luca fa presto,»
il più bell’affresco ad effetto che mai freschista del
Seicento abbia immaginato.
</p>

<p>
Quanto a noi pensiamo che un campo garibaldino
non sia più una novità per i nostri lettori, e risparmieremo
l’oziosa fatica di ridipingerlo. La fantasmagoria
variopinta delle uniformi, delle durlindane
e dei cappelli piumati, noi l’abbiamo veduta; il parapiglia
fiammingo delle figure: qua le gote imberbi
d’uno studentello che fanno da chiaroscuro alla faccia
barbuta d’un veterano; là un pallido viso di poeta,
fors’anche di prete scappato al seminario, che s’allinea
<span class="pagenum" id="Page_274">[274]</span>
col ceffo sinistro d’un vagabondo, forse d’un
galeotto scappato al bagno, lo conosciamo; i cavalli
sciolti, all’arrivo, sui pascoli e riacchiappati alla partenza
col <i>lazo</i>; i bovi o gli agnelli presi, in mancanza
di proviande, alla baionetta, squartati e affettati in
un baleno, infilati in grandi schidioni di legno, e appena
rosolati, omericamente divorati, sono storia vecchia:
in ultimo Garibaldi stesso, profilo greco, capelli
prolissi, barba fulva, tunica rossa, un cappelluccio
acuminato e piumato sulla testa, un mantello bianco,
foderato di rosso, infilato a guisa di pianeta sulle
spalle, squadrone al fianco, pistole e pugnale alla
cintola, che spiegando la sua sella americana si fa
da sè stesso il letto, e buttando sullo spadone e il
fodero confitti in croce, il suo poncio, si rizza la
sua tenda; ed ora sbuca da un campanile, ora spunta
da un’altura, or visita il campo, ora precorre le avanguardie,
vigile, infaticabile, ardito e maraviglioso sempre;
tutte queste ed altrettali curiosità sono per noi
anticaglie, la cui data risale fino all’America, ed eravamo
già tutti e presaghi e persuasi che il Garibaldi di
Montevideo non l’avremmo trovato diverso in Italia.
</p>

<p>
Una novità sola va aggiunta alla pittura della Legione
italiana accampata a Villa Albani, una compagnia
di giovanetti italiani dai dodici ai sedici anni;
svelti, arditi, indiavolati, cari a Garibaldi, a cui tra
poco salveranno la vita; macchiette quarantottesche,
se vogliam dirle, esse pure, ma sempre preferibili, fatto
il paragone, alle quarantottate oggi rinascenti, nelle
quali è vero che i <i>bimbi d’Italia</i> non fanno più le
schioppettate contro gli stranieri, ma concionano dai
palcoscenici nei <i>meetings</i>.
</p>

<p>
La mattina del 7 Garibaldi aveva già levato il campo,
e intorno alla mezzanotte del giorno stesso, sotto un
<span class="pagenum" id="Page_275">[275]</span>
acquazzone torrenziale, giungeva a Palestrina, a poche
miglia dalle linee nemiche. Le avanguardie borboniche
infatti, appena saputa la sortita dei Romani, s’erano
concentrate fra Albano e Valmontone, e forti di seimila
uomini, sotto il comando del generale Lanza, si
preparavano ad affrontare Garibaldi e, come dicevano,
ad annientarlo. Inutile dire che Garibaldi non
se ne sgomentava; anzi fin dal giorno 8 alcune scorrerie
felicemente riuscite, una delle quali capitanata
dal prode Narciso Bronzetti, gli avevano riportata la
speranza che il nemico non sarebbe stato così formidabile,
come voleva far credere.
</p>

<p>
Prevaleva tuttavia troppo di numero per attentarsi
con soli duemila uomini ad assalirlo nelle sue forti
posizioni; e risolvette di starsi alla difensiva e di
aspettarlo di piè fermo in Palestrina. E l’evento non
tardò a dargli ragione. Verso le 2 pomeridiane del
giorno 9, due reggimenti di guardie reali per le due
strade che convergono a Porta Sole apparivano dinanzi
a Palestrina. Garibaldi s’accontentò di stendere
in cacciatori una compagnia della Legione, una di
guardia mobile, e due del battaglione Bersaglieri, e
affidata al Manara la cura della difesa della porta,
tenne il resto delle sue genti in serbo, e stette a spiare
le mosse del nemico. Il quale, poveretto, veniva innanzi
lento, svogliato, trepidante, rispondendo fiaccamente
al fuoco, dando le spalle al primo assalto alla
baionetta, e lasciando, nella fuga, feriti e prigionieri
nelle nostre mani.
</p>

<p>
Ma lo spettacolo che quei prigionieri offersero era
più atto certamente ad amareggiare il cuore dell’Italiano,
che a inorgoglire la mente del vincitore. In luogo
di quei terribili crociati, che a detta del generale
Zucchi dovevano annichilire quel Satana di Garibaldi,
<span class="pagenum" id="Page_276">[276]</span>
questi si vide trascinare innanzi un branco d’uomini
inebetiti dallo spavento, coperti di reliquie e di scapolari
come santoni, tremanti a verga al solo suo nome,
e che al primo suo apparire si buttavano a’ suoi ginocchi
gridando pietà e misericordia, maledicendo la
guerra a cui erano spinti, e intercalando le loro giaculatorie
di tanti «mannaggia a Pio IX,» da lasciare
incerti gli astanti se ridere di quella farsa pulcinellesca,
o gemere sul fondo d’abbiezione in cui tanti
secoli di tirannide e di superstizione avevano precipitato
uno dei popoli più generosi d’Italia.
</p>

<p>
Oramai però una più lunga stanza in Palestrina
poteva divenire pericolosa; oltre a ciò in Roma vociferavasi
di un imminente attacco combinato de’ Napoletani
e de’ Francesi, e il Triumvirato ordinava che
Garibaldi rientrasse prontamente nella Capitale. Nè
egli s’attardò sotto la tenda; e la sera dell’11, per
sentieri impraticabili, sfilando in perfetto ordine nelle
vicinanze del campo nemico, dopo vent’otto miglia di
marcia travagliosissima, ricondusse tutto il suo Corpo,
non superbo d’una grande vittoria, ma lieto d’un
onorato successo, in Roma.
</p>

<h3>VIII.</h3>

<p>
Nel frattempo importanti avvenimenti militari e politici
eransi, in Roma e fuori, maturati. Bologna dopo
quattro giorni di disperata resistenza aveva gloriosamente
capitolato nelle mani del bombardatore Gorkowsky:
Ancona, dove teneva il comando militare quel
Livio Zambeccari che già incontrammo a Rio Grande,
minacciata della medesima sorte, si preparava ad imitare
il medesimo eroismo: a Fiumicino s’ancorava,
Sancio Panza che annuncia Don Chisciotte, l’avanguardia
<span class="pagenum" id="Page_277">[277]</span>
della spedizione spagnuola: da Gaeta l’Antonelli
s’affannava a metter d’accordo i suoi quattro alleati,
senza riuscirvi; la Francia finalmente continuava la
sua politica a due rovesci: quella delle parole, favorevole
a Roma; quella de’ fatti, favorevole al Papa.
</p>

<p>
Diguisachè, mentre l’Assemblea Nazionale, istruita,
malgrado le bugiarderíe dell’Oudinot, del vero successo
del 30 aprile, decretava che la spedizione francese fosse
<i>ramenée à son premier but</i>; Luigi Napoleone prima e
l’Odillon Barrot dopo inviavano lettere e dispacci occulti
all’Oudinot, lodandolo dell’operato, promettendogli
rinforzi, ripetendogli l’ordine di entrare per qualunque
via, fosse pur quella della forza, in Roma.
</p>

<p>
Infine, come se tanto tessuto di perfidie non bastasse,
inventava quella maggiore di tutte, la missione
Lesseps. Come un uomo chiaritosi e allora e dopo
acuto di mente, retto d’animo ed esperto di pubblici
negozi potesse accettare il mandato che il Drouyn
de Lhuys gli affidava, un mandato oscuro nella forma,
obliquo nel fine, ineffettuabile nella sostanza, nessuno
ancora è arrivato a comprenderlo. In apparenza l’Inviato
francese doveva procacciare un accomodamento e
conciliare insieme la libertà del popolo romano, i diritti
della sovranità pontificia, e la dignità dell’intervento
francese (quadratura del circolo); in realtà doveva
carpire ai Romani la promessa di aprire fraternamente
ai suoi le porte di Roma, affinchè dietro ai
loro passi potesse rientrar più comodamente il Papato
temporale. Missione nella quale un furfante sarebbe
riuscito; un galantuomo come il signor Lesseps doveva
necessariamente fallire!
</p>

<p>
Ora come entrasse in Roma, con quali speranze
vi fosse accolto, con quali lusinghe egli esordisse, è
materia diplomatica, e non sapremmo dire quanto ci
<span class="pagenum" id="Page_278">[278]</span>
sia grato non averla a rimestare. Rammenteremo soltanto
una cosa che più direttamente si connette all’opera
nostra, che il primo effetto dell’arrivo del
Lesseps fu una tregua di trenta giorni, tregua verbale,
male promessa, male definita, e come al solito slealmente
osservata dal Generale francese; ma che alla
peggio porse il destro al Governo romano di levarsi
dal fianco quella punta fastidiosa dell’esercito borbonico,
e di finirla con uno almeno de’ tanti suoi
nemici.
</p>

<p>
Nè alla non ardua impresa difettavano le forze;
chè l’esercito romano tra il 1º e il 16 maggio s’era
venuto via via ingrossando di tanti piccoli corpi, che
tuttavia componevano nel loro insieme un non spregevole
rinforzo. L’Oudinot aveva restituito, sebbene
senz’armi, il battaglione Melara prepotentemente catturato
a Civitavecchia; i Corpi distaccati nell’Ascolano
erano rientrati; una Legione straniera, di Francesi principalmente,
si veniva organizzando; la Legione trentina
ed una compagnia del 22<sup>mo</sup> Reggimento, scappata
dagli accantonamenti forzati della Spezia, erano riuscite
a penetrare tra l’8 e il 9 in Roma, e fuse insieme
andavano a formare un altro battaglione di Bersaglieri
lombardi, che aggiunto al 1º, sotto il comando
del Manara promosso colonnello, prendeva e corpo
e nome di reggimento. Finalmente, venuta fin da Bologna,
dopo quindici giorni di marce forzate entrava
da Porta del Popolo la divisione Mezzacapo
forte di quattromila uomini, e preceduta da quella
compagnia di Studenti lombardi e toscani, che il
Medici aveva reclutato a Firenze e che formerà il
nerbo dei futuri difensori del Vascello.
</p>

<p>
Ora chi sommi queste nuove forze all’esercito già
esistente il 30 aprile, vede che Roma poteva disporre
<span class="pagenum" id="Page_279">[279]</span>
di circa diciottomila combattenti;<a class="tag" id="tag123" href="#note123">[123]</a> non certo bastevoli
a far la guerra alla Santa Alleanza accanitasi contro
di lei e nemmeno a vincere la Francia; ma, finchè
durava l’armistizio, più che sufficiente a rivedere le
spalle al Re di Napoli e a proteggere Roma da qualsivoglia
disordine interno o sorpresa esterna.
</p>

<p>
Restava la scelta del Generale supremo, problema
perpetuamente insoluto di tutte le nostre guerre. Anche
Roma contava falangi d’eroi e manipoli di ufficiali
d’ogni grado valentissimi, destinati certamente
come i Medici, i Bixio, i Sacchi, e se non fosser soccombuti
anzi tempo, come i Manara, i Daverio, i Pisacane,
i Bronzetti, i Gorini, a divenire un giorno eccellenti
generali; ma un Generale in capo capace di
comandare un esercito in campo e di dirigere la difesa
d’una città assediata, atto a farsi amare, ma soprattutto
a farsi ubbidire, pari insomma all’ufficio suo,
e quel che più monta, reputato tale e di cui tutti
riconoscessero senza competizione la perizia, il valore
e la fortuna, un Generale simile o non esisteva o si
nascondeva, o non si sapeva trovarlo. L’Avezzana
s’era chiarito tanto inesperto capitano, quanto il tempo
andava manifestandolo inabile ministro; il generale
Galletti, bravo, ma vecchio, non era raccomandato da
alcuna di quelle azioni di grido che impongono la fiducia;
il Calandrelli era un ammirabile comandante
d’artiglieria, ma non prometteva di più; sicchè al
<span class="pagenum" id="Page_280">[280]</span>
tirar de’ conti restava, unico e solo candidato, Giuseppe
Garibaldi.
</p>

<p>
Malauguratamente su di lui pesava quella riputazione
di valente condottiero e di inetto generale che
gli era stata buttata addosso come una camicia di
forza fin dal primo ritorno in Italia, e da cui nemmeno
la gloria del 30 aprile era valso a liberarlo.
Oltre di che, gli uni per apprensione della sua audacia,
gli altri per invidia della sua fortuna; questi
per saccenteria, quelli per grettezza; il Governo stesso
per timore della sua indisciplinatezza e fors’anco per
gelosia della sua popolarità; tutti, qual più qual meno,
se ne eccettui qualche giovane entusiasta, qualche
popolano ingenuo, e i suoi fedeli d’America, tutti, diciamo,
cospiravano a negargli quel bastone del comando
che evidentemente egli solo, non per eccellenza assoluta,
ma per superiorità relativa era capace di reggere.
</p>

<p>
Siccome però dall’un canto questa superiorità era
innegabile, e dall’altro un Generalissimo conveniva
pur nominarlo, il Triumvirato fece questa pensata:
promosse Garibaldi generale di divisione, componendogliela
colla vecchia sua brigata, la brigata Galletti
e il reggimento Bersaglieri lombardi, ed elesse Generale
in capo il colonnello Pietro Rosselli; quel
desso che vedemmo scaramucciare contro il brigantaggio
dell’Ascolano; uomo, a dir vero, che aveva studiato
la guerra più sui libri che sui campi, ma in
voce di grande stratega presso i dotti dell’esercito,
beneviso al Mazzini, caro ai Romani e di cui tutti
pronosticavano mirabilia.
</p>

<p>
Ora se egli era il Generalissimo, a chi se non a
lui commettere il comando della spedizione contro il
Borbone? E quale miglior luogotenente e cooperatore
gli si poteva dare che Garibaldi? Quello la mente,
<span class="pagenum" id="Page_281">[281]</span>
questi il cuore: il Rosselli, la dottrina, diriga; Garibaldi,
la mano, eseguisca e la vittoria è infallibile.
Trovato stupendo, a cui non mancavano che due cose
semplicissime; l’accordo simpatico della mente e del
cuore, e la superiorità reale della dottrina sulla mano.
</p>

<h3>IX.</h3>

<p>
Il Rosselli pertanto s’accinse immediatamente all’impresa.
Pensava attaccare i Napoletani accampati
da Porto d’Anzio a Valmontone sulla loro destra,
spuntarli da questo lato e tagliar loro la ritirata: capitanava
diecimila fanti, mille cavalli e dodici pezzi
d’artiglieria, che andavano così distribuiti e ordinati:
</p>

<p>
La prima brigata, sotto gli ordini del colonnello
Marocchetti e la direzione del colonnello di stato maggiore
Haug, composta della Legione italiana, del terzo
Reggimento di linea, del piccolo squadrone dei Lancieri
Masina, d’una compagnia di Zappatori del genio
e due pezzi d’artiglieria (duemilacinquecento uomini
circa), dava l’avanguardia.
</p>

<p>
Il corpo di battaglia componevasi di due brigate,
a cui erano addetti il reggimento de’ Bersaglieri lombardi,
un battaglione del primo di fanteria, il secondo
e il quinto reggimento, la Legione romana, due squadroni
di Dragoni e sei pezzi di artiglieria; circa seimila
uomini; e lo capitanava il generale Garibaldi in
persona, assistito dal polacco colonnello Milbitz dello
stato maggiore generale.
</p>

<p>
«La riserva e retroguardia era la brigata del
generale Giuseppe Galletti che marciava alla testa
del sesto Reggimento di fanteria, d’un battaglione
di Carabinieri a piedi, del battaglione Zappatori del
genio, di due squadroni di Carabinieri a cavallo, e
<span class="pagenum" id="Page_282">[282]</span>
di quattro pezzi d’artiglieria; in tutto duemila e cento
uomini.
</p>

<p>
»Comandante l’artiglieria il colonnello Ludovico
Calandrelli; quello della cavalleria il generale Bartolucci;
capo dello Stato Maggiore generale il colonnello
Pisacane, e principava da generale in capo Pietro
Rosselli.<a class="tag" id="tag124" href="#note124">[124]</a>»
</p>

<p>
Fermato così il disegno e l’ordine di marcia, escono
la sera del 16 da Porta San Giovanni; marciano tutta
la notte per la via Labicana; arrivano la mattina
del 17 a Zagarolo, dove soggiornano; ripartono il
giorno appresso per Valmontone, dove il grosso e la
riserva s’accampano, mentre l’avanguardia si spinge
fino a Montefortino, forte posizione a cavaliere delle
due vie che da Valmontone conducono l’una a Velletri,
e l’altra a Terracina: val quanto dire sulla
fronte e sul fianco dell’esercito napoletano.
</p>

<p>
Questo però non era rimasto così immobile, come
forse il Rosselli aveva, nel silenzio del suo studio,
escogitato; chè appena avuto vento dell’avanzarsi dei
nostri, aveva frettolosamente abbandonato la linea
de’ colli Latini e s’era da tutte le parti ripiegato su
Velletri. Era una notizia importante: il piano di campagna
del generale Rosselli poteva dirsi fallito prima
che tentato; conveniva farne un altro e si poteva, ma
occorreva prontezza d’occhio e celerità d’esecuzione;
il Rosselli invece non affrettò d’un passo la sua marcia,
non svelò ad anima viva gli arcani della sua
mente; s’accontentò solo d’ordinare all’avanguardia di
<span class="pagenum" id="Page_283">[283]</span>
spingere il 19 mattina ricognizioni fin sotto le mura
di Velletri; «mentre (parole stampate dal suo capo
di stato maggiore Pisacane<a class="tag" id="tag125" href="#note125">[125]</a>) l’armata in ordine compatto,
<i>fiancheggiata</i> da tali perlustrazioni, avrebbe secondato
il movimento.»
</p>

<p>
Â questo punto però il generale Rosselli scompare,
per così dire, dietro la coda del suo esercito;
e se noi vogliamo seguire lo sviluppo dell’azione, siamo
costretti ad accompagnarci di nuovo al generale Garibaldi,
il solo che in quella giornata pensasse (se bene
o male lo vedremo), capisse e combattesse.
</p>

<p>
E qui, prima d’intraprendere la narrazione della
giornata di Velletri, ci occorre un’avvertenza. Noi
scriviamo, per dir così, sotto la dettatura del general
Sacchi e del colonnello Cenni, i quali, non solo per
aver partecipato come testimoni ed attori ai fatti che
narrano, ma per aver seguíto e veduto davvicino durante
tutto quel giorno il generale Garibaldi, il primo
come comandante in secondo la Legione italiana, il
secondo come aiutante di campo, ci sono parsi le più
sincere e autorevoli testimonianze che in siffatto caso
si potessero desiderare.
</p>

<p>
Nè ci trattiene dal chiamarli tali, la considerazione
che il loro racconto discordi in alcuni particolari
da quello degli storici che scrissero sul medesimo
argomento; essendo per noi indubitabile che nessuno
meglio di loro abbia potuto conoscere la verità e nessuno
meno di loro avuto motivi per svisarla o tacerla.
</p>

<p>
Nè con ciò vogliamo scemar fede alla diligenza ed
alla lealtà degli scrittori che ci hanno preceduto; soltanto
vedendo nelle loro pagine regnare le più grandi
<span class="pagenum" id="Page_284">[284]</span>
contraddizioni miste talvolta alla più ligia imitazione:
e il Torre, per esempio, scostarsi in molti particolari
dall’Hoffstetter;<a class="tag" id="tag126" href="#note126">[126]</a> e il Del Vecchio rappresentar i fatti
diversamente dal Farini; e il Guerrazzi, che pur ebbe
in mano gli appunti del Sacchi e i Ricordi di Garibaldi,
ricantare, come eco ignara, i giudizi del Mario
o del Vecchi che non li ebbero, e tutti contraddirsi
o copiarsi a vicenda, e nessuno presentar un
documento o una prova purchessia del loro asserto;
allora il sospetto che a tutti questi storici egregi sia
mancato il tempo e l’opportunità per vagliare le cose
narrate nasce spontaneamente, e posti da un lato tra
relazioni contradittorie, incompiute, confuse, e dall’altro
tra attestazioni concordi, precise, particolareggiate
di due ufficiali che hanno veduto ed udito, non
potevamo più dubitar nella scelta. E non abbiamo
posto nel conto le <i>Memorie</i> del Rosselli e del Pisacane,
non certo per scortese oblío de’ loro autori, meritevoli
entrambi, l’uno per la vita illibata e studiosa,
l’altro per la fine eroica ed infelice della gratitudine
e del rispetto degl’Italiani; ma perchè essi, giudici
in causa propria, non scrissero storie, ma apologie e
filippiche; apologie di sè, filippiche contro Garibaldi;
e non si potrebbe giurar sulla loro parola più che
non si potrebbe in un processo dal piato d’una sola
parte giudicar del torto o della ragione dell’altra.
</p>

<p>
E poichè dicemmo processo, lo ripetiamo. La storia
della battaglia di Velletri non è più da oltre trent’anni
che un processo male istruito, in cui Garibaldi ha la
parte di accusato, il Rosselli ed il Pisacane quella d’accusatori,
<span class="pagenum" id="Page_285">[285]</span>
gli storici onesti, ma assai male informati,
quella di giudici, e che noi, sulla fede di due nuovi
testimoni, veniamo a riaprire, sperando che i posteri
vorranno scrivere sulla tomba dell’accusato più giusta
sentenza.
</p>

<h3>X.</h3>

<p>
Ecco pertanto i fatti. All’alba del 19 l’avanguardia
si era già messa in moto; ma fatte poche centinaia
di passi il Marocchetti mandava ad avvertire
Garibaldi che scorgeva verso Velletri un confuso moto
di truppe nemiche, onde temeva di essere da un istante
all’altro assalito. A tale annunzio Garibaldi monta
immediatamente a cavallo, manda avviso al Generale
in capo così dell’allarme come della sua partenza,
raggiunge a spron battuto l’avanguardia, e raccolti
dal Marocchetti gli ultimi rapporti cavalca ancora
innanzi per breve tratto, e va a cercare, come è suo
costume, un posto elevato d’onde speculare le posizioni
e le mosse del nemico.
</p>

<p>
«Giunto difatti (scrive il Cenni stesso che gli era
compagno alle Colonnelle ed all’altezza della vigna
Rinaldi) smonta da cavallo; coperto dai canneti e dalle
macchie della vigna, s’inoltra fino ad un dosso d’onde
l’occhio può correre fin sotto le mura di Velletri; e
vede abbastanza chiaro che i Borbonici, se a difesa
od attacco, è tuttavia dubbioso; ma per fermo si preparano
ad azione imminente.»
</p>

<p>
Frattanto anche l’avanguardia sopraggiungeva; e
Garibaldi accertatosi da un secondo e più prossimo
osservatorio che il nemico manovrava veramente per
l’attacco, spiega a destra e a sinistra della strada, che
corre tutta incassata fra poggi e vigneti, la Legione
<span class="pagenum" id="Page_286">[286]</span>
italiana e alcune compagnie del terzo di linea; e montato
sul tetto d’una casa in vigna Spalletti, si rimette
a spiare gli andamenti del nemico.
</p>

<p>
I quali d’altronde più manifesti di così non potevano
essere. I Borbonici avanzavano su tre colonne:
il secondo battaglione de’ Cacciatori pei vigneti, a destra
ed a sinistra; uno squadrone di Cacciatori appoggiato
da un altro corpo di fanteria, e da artiglierie
al centro sulla strada. Garibaldi non fece un passo
per muover loro incontro; ma li aspettò di piè fermo.
Trascorsi infatti pochi minuti, il colpeggiar delle sentinelle
presso alla salita di Vallefredda avvertì che il
primo scontro era avvenuto.
</p>

<p>
Potevano essere le undici del mattino. Gli avamposti
s’eran già ripiegati sulle Colonnelle, dove già
dicemmo appostate le fanterie romane; l’attacco era
già imminente su tutta la linea; la fucilata era vivissima
da entrambe le parti, quando Garibaldi, vista
spuntar sulla strada la testa della cavalleria nemica,
spicca il Masina, il Murat di quella guerra, coi suoi
quaranta Lancieri<a class="tag" id="tag127" href="#note127">[127]</a> ad arrestarla. E parte il Masina; e
lo seguono, incuorati dall’arguta parola e dall’esempio
eroico, i suoi compagni: ma o perchè sopraffatti
dal torrente sei volte più gagliardo, come dice il Sacchi;
o perchè i loro cavalli fossero nuovi a quel vertiginoso
giuoco delle cariche, come vuole il Cenni; il
fatto è che al primo cozzo voltano briglia tutti quanti,
e abbandonando il loro comandante alle prese col colonnello
nemico (che ne riportò per altro la testa spaccata),
vanno in fuga precipitosa.
</p>

<p>
Ma lo spettacolo accadeva troppo vicino a Garibaldi,
<span class="pagenum" id="Page_287">[287]</span>
perchè egli potesse starsene inerte spettatore.
Scorto il voltafaccia de’ suoi, si butta a cavallo, scortato
dal solo moro Aghiar, traverso la via, tentando,
col gesto imperioso, colla voce tuonante, colla stessa
persona d’arrestare la rotta sfrenata. Tutto invano;
chè egli stesso sbalzato di sella, travolto dall’onda
commista degli amici e de’ nemici, impigliato il corpo
sotto il proprio cavallo e pesto dall’unghie di cento
cavalli altrui, stava per cadere certamente morto o
vivo nelle mani borboniche, se in buon punto quella
compagnia di ragazzi, di cui già discorremmo, appostata
lì vicino non avesse con una scarica bene aggiustata
fatto un buco nella siepe di cavalieri nemici
che già si serravano intorno al caduto, e investendoli
poscia alla baionetta non avesse salva la vita del suo
Generale. E non pareva tuttavia ch’egli fosse scampato
a mortale periglio. Quantunque ferito e ammaccato
in più parti del corpo, e coll’impronta d’un ferro
da cavallo sulla mano destra, balza rattamente in
piedi, rimonta in sella, riprende sereno e imperturbabile,
come sempre, la direzione del combattimento.
</p>

<p>
Nel frattempo però gli Ussari borbonici, portati
dalla foga de’ cavalli, erano andati a cascar nel fitto
delle linee repubblicane e fulminati di fronte e dai
fianchi da un fuoco micidiale, forzati a dar volta, lasciando
sul terreno feriti e prigionieri, e trascinando
nella lor fuga ruinosa la stessa fanteria che li spalleggiava.
Ne approfittarono naturalmente i Garibaldini,
i quali, slanciatisi tutti insieme alla carica, accompagnarono
i fuggenti colle baionette alle spalle fin sotto
le mura della città.
</p>

<p>
Colà però era d’uopo arrestarsi. Velletri non è
munita dall’arte, ma dalla natura; poggia in alto, ha
porte, bastioni, fossati, e il colle dei Cappuccini le fa
<span class="pagenum" id="Page_288">[288]</span>
da sinistra un contrafforte gagliardissimo. Oltre a ciò,
era evidente che i Napoletani non avevano esposta fin
allora che la minima parte delle loro forze, e poteva
parer naturale, a chi ancora non sospettava la pusillanimità
de’ loro capi, che essi uscissero di nuovo con
milizie fresche a tentare un nuovo e più decisivo assalto.
Si tennero invece sulla difesa; munirono di cannoni
i Cappuccini, ne puntarono altri ad ogni porta,
si stesero da diritta a manca per i vigneti intorno alle
mura della città, e stettero a lor volta ad aspettare.
</p>

<p>
Garibaldi vide che il momento era critico. Un assalto
a Velletri con forze sì scarse era impossibile;
una ritirata, con gente già scompigliata dalla pugna
e più atta a caricar con furore che a ritirarsi con ordine,
sarebbe stata una follía; altro non restava dunque
che sollecitare il Comandante supremo a venire
subitamente in suo soccorso, e tenere frattanto in
iscacco il nemico con manovre e scaramuccie. E così
fece, e nel mentre che spediva a tutta carriera il Padre
Ugo Bassi<a class="tag" id="tag128" href="#note128">[128]</a> a dar notizie al Rosselli dell’accaduto ed
a pregarlo, se aveva cara, non che la vittoria, la salute
de’ suoi, a correre senz’altro indugio in suo aiuto;
copriva alla meglio le sue truppe dietro tutti i frastagli
e gli scoscendimenti del terreno, e attendeva
gli invocati rinforzi.
</p>

<p>
Il Bassi intanto riusciva a scovare il Rosselli a
Valmontone, donde non s’era più mosso, e dove lo
<span class="pagenum" id="Page_289">[289]</span>
trovò affaccendato a sorvegliare la distribuzione del
rancio alla prima brigata. Gli fece l’ambasciata, di cui
era incaricato; usò di tutta la sua fervida eloquenza
a dipingere la situazione dell’avanguardia; ma il Rosselli,
severo e imbronciato, dopo una sfuriata di lagni
verso Garibaldi che aveva impegnato battaglia contro
i suoi ordini (e vedremo come non fosse vero), rispondeva:
«Dover prima aspettare che la truppa avesse
consumato il rancio, poi si sarebbe mossa.» Fortuna
volle che alcuni Corpi della seconda brigata, tra cui
i Bersaglieri lombardi, accorressero da sè stessi al
tuonar del cannone, onde Garibaldi a mano a mano che
sopravvenivano li poteva condurre a risarcire le file,
sempre più stremate, dell’avanguardia. Così entrarono
successivamente in linea i Bersaglieri lombardi, la
Legione romana, un battaglione del secondo Reggimento,
e quel che più contava, parte dell’artiglieria
del Calandrelli, che controbattendo gagliardamente le
numerose batterie del nemico lo contennero lungo
tempo e gli levarono la tentazione, certamente infestissima
ai nostri, di ripigliare l’offensiva.
</p>

<p>
Ma tutto ciò a nulla approdava: i nostri non retrocedono,
ma si diradano; i Borbonici non avanzavano,
ma restavano sempre forti e minacciosi, e ogni
istante che fuggiva, andava a loro profitto. Solo uno
sforzo concorde di tutto l’esercito poteva assicurare
e compiere la vittoria; laonde Garibaldi preso il capitano
David, un bergamasco animoso, così aitante di
persona come caldo di parola, lo mandò a spron battuto
a pregare e a scongiurare di nuovo il Rosselli,
affinchè per tutti i suoi santi affrettasse il soccorso.
</p>

<p>
E il David «sferza, sprona, divora la via,» e arriva
a sua volta a trovare poco lungi il Generale in
capo, che seguíto da tutto il suo stato maggiore se
<span class="pagenum" id="Page_290">[290]</span>
ne viene a passi misurati in perfetta ordinanza, a capo
dei quattro o cinquemila uomini che gli eran rimasti.
Le precise parole che il David diresse al Generalissimo
romano, i nostri cooperatori non le hanno registrate;
ma dovettero essere assai energiche e vibrate,
se a udirle ufficiali e soldati si scuotono, s’infiammano,
rompono le file, brandiscono le armi, chiedono
con alte grida di marciare avanti, partono a tutta
corsa a rifascio per Velletri, lasciando solo col suo
stato maggiore e con pochi seguaci il Generale romano.
E noi non batteremo le mani. Un esercito che rompe
i freni della disciplina e si ribella a’ capi, anche se la
indisciplina sia giustificata da generoso motivo, e la
ribellione finisca col fruttar la vittoria, è sempre spettacolo
che attrista; ma poichè non era quella l’ora
di indagare le cagioni del male o di arrestarne gli
effetti, e d’altronde quei soldati comunque venissero,
chiunque li inviasse, eran pur sempre amici accorrenti
al rinforzo, Garibaldi li prese per quel che valevano,
e a mano a mano che sopraggiungevano li avventava a
rinforzar la battaglia. La loro venuta anzi gli diede
opportunità di tentar qualche mossa, che dapprima
la tenuità delle forze gli vietava. Veduto infatti un
via vai, sulla strada di Terracina, di truppe nemiche
e giustamente sospettando in quel moto un preparativo
di ritirata, manda il colonnello Marchetti<a class="tag" id="tag129" href="#note129">[129]</a>
con un centinaio di fanti e mezzo squadrone di Dragoni
a imboscarsi nella selva che fiancheggia spessissima
quella via, affinchè piombi di sorpresa sui fianchi
e alle spalle del nemico appena gli giunga a portata;
e predispone simultaneamente un ultimo e più vigoroso
assalto contro il convento de’ Cappuccini, che formava,
<span class="pagenum" id="Page_291">[291]</span>
come dicemmo, la chiave delle posizioni borboniche
alla loro sinistra.
</p>

<p>
Intanto però che Garibaldi intendeva a ripigliare
l’offensiva, ecco a un tratto il fuoco de’ Napoletani
rallentarsi, le loro linee concentrarsi, la strada di
Terracina nereggiare sempre più di carri e di soldati,
tutto accennare a prossima e totale ritirata.
</p>

<p>
In quel punto arrivava sul luogo dell’azione il
generale Rosselli. Era già sera. Garibaldi, dopo aver
ragguagliato il Comandante in capo di tutti gli eventi
della giornata, lo condusse nella casa Blasi,<a class="tag" id="tag130" href="#note130">[130]</a> che aveva
servito di specula a lui stesso durante il combattimento,
e accennatogli col dito il crescente addensarsi
del nemico sulla strada di Terracina gli improvvisò,
come suol dirsi, sul tamburo, questo piano: «Egli,
Garibaldi, si getterebbe ai fianchi del nemico fuggente;
il Rosselli coll’artiglieria, la linea e i Carabinieri della
riserva, resterebbe a difender la posizione espugnata
e appoggerebbe l’attacco di Velletri.» Ma non era
al dotto Rosselli che il manesco Garibaldi poteva darla
ad intendere. Per la sua sapienza quei nemici che sfilavano
in confuso sulla strada di Terracina erano reggimenti
e brigate in moto a predisporre un nuovo
assalto per l’indomani; per la sua metafisica militare,
la ritirata dell’esercito borbonico era una manovra.
</p>

<p>
«Ma che manovra! (ribatte seccamente Garibaldi);
non vedete che quello è un esercito che fugge?» — e
lasciando al Generale in capo passar tranquillamente
la notte nei soffici letti della casa Blasi, se
n’andò a dormire digiuno sotto una siepe.
</p>

<p>
Al nuovo mattino non c’era più in Velletri un solo
Borbonico.
</p>

<p>
<span class="pagenum" id="Page_292">[292]</span>
</p>

<h3>XI.</h3>

<p>
Questa veracemente la giornata di Velletri; questo
il fatto d’arme, nel quale Garibaldi fu accusato d’aver
colla sua temerarietà e indisciplinatezza guastato i
disegni del suo Generale e resa impossibile la totale
disfatta del nemico.
</p>

<p>
Però qual conto meritino siffatte accuse, chiunque
ha seguíto a passo a passo la battaglia lo può attestare.
E prima di tutto si disse che Garibaldi mancò al suo
dovere due volte: abbandonando arbitrariamente il
grosso dell’esercito; impegnandosi nel combattimento
contro gli ordini del suo Generale in capo. Certo in
un esercito bene ordinato, dove tutti stanno al loro
posto, sanno il loro mestiere e fanno il loro dovere,
questo non sarebbe avvenuto. In quell’esercito si sarebbe
bensì osservata la regola, che chi comanda un
corpo in marcia ne comanda necessariamente tutte le
sezioni; ma non sarebbe stata violata l’altra norma non
meno importante, che il Comandante in capo marcia
alla testa della colonna tra il grosso e l’avanguardia,
ond’essere in caso di governarne da un punto centrale
tutte le parti. Ora dov’era il Rosselli la mattina
del 19? Noi lo vedemmo alla coda della riserva!
In tutt’altro luogo dunque che al suo posto; in luogo
tale, dove, checchè accadesse, non poteva dirigere nè il
grosso nè l’avanguardia, nè vedere quel che accadeva
davanti o intorno a lui, nè formarsi un concetto qualsiasi
delle intenzioni del nemico e delle condizioni sue.
Ciò essendo, che doveva fare Garibaldi quando sentì
che l’avanguardia stava per essere attaccata, e che
perciò tutto l’esercito poteva da un istante all’altro
<span class="pagenum" id="Page_293">[293]</span>
essere forzato a combattere? Quello che ogni buono
e vero Generale avrebbe fatto nel caso suo: montare
a cavallo, spedire un avviso del fatto al Generale in
capo, e correre all’avanguardia a giudicare cogli occhi
suoi dello stato delle cose.
</p>

<p>
Se non che al suo arrivare vede che il nemico è
in procinto d’attacco, e giudicando pericolosa, oltrechè
disonorevole, la ritirata, prende una posizione difensiva
e sta ad attendere. Che vi è in tutto ciò di scorretto,
d’irregolare, di contrario alle norme dell’arte
e della disciplina militare? Forsechè il generale Garibaldi
doveva lasciar assalire e magari massacrare
l’avanguardia senza nemmeno darsene per inteso; forse
che egli poteva informare il generale Rosselli di quello
che accadeva avanti, se non lo vedeva e non lo giudicava
da sè stesso?
</p>

<p>
Ma si replica: egli non doveva attaccare; e il generale
Rosselli glielo mandò a vietare espressamente.
Abbiamo tante volte ridetto che il generale Garibaldi
<i>fu attaccato, non attaccò</i>; che il ripeterlo sarebbe sazievole.
Circa però all’ordine del generale Rosselli,
anzitutto il general Garibaldi affermò sull’onore di
non averlo ricevuto che tardi, quando oramai la lotta
era impegnata ed è probabilissimo; in secondo luogo
l’ordine, per confessione esplicita dello stesso general
Rosselli, non era già di evitare ad ogni costo lo scontro
e quasi fuggire davanti il fuoco, ma soltanto «di andar
cauti, di fermarsi a quattro o cinque miglia da
Velletri,» e di non impegnarsi prima ch’egli fosse
giunto in tempo da spalleggiarlo.
</p>

<p>
E capisce ognuno che le quattro o cinque miglia
non erano oltrepassate; che le cautele dell’arte non
erano state violate; che venne meno soltanto la condizione
di non impegnarsi prima che il Generale in
<span class="pagenum" id="Page_294">[294]</span>
capo fosse giunto, per la ragione semplicissima che il
Rosselli non giunse mai.
</p>

<p>
Pure non è questo il più grosso fallo di Garibaldi.
Il vero peccato mortale, la imperdonabile colpa sua è
d’aver sciupato, come dicono, lo stupendo piano di
guerra del suo Generalissimo, e per usar l’espressione
d’Alberto Mario, «perduto il Regno, rendendo impossibile
il precogitato movimento di circuizione del nemico.»
Davvero trasecoliamo! Il solo disegno buono,
ma per nulla stupendo, che il Rosselli abbia manifestato,
fu quello di assalire i Napoletani sui colli Latini,
girandoli per la destra; e noi abbiamo già veduto
che la sera del 17 quel disegno, per la ritirata
precipitosa dei Napoletani, era già sventato. Altro
disegno, nè buono nè cattivo, il Rosselli non partecipò
ad alcuno; l’avrà covato, ma nol partorì. Durante
tutto il giorno 19 se ne stette dove l’abbiamo veduto,
e da dove certamente nessun piano di guerra,
per napoleonico che fosse, nè potevasi porre in atto,
nè governare. Finalmente alla sera del 19 il Rosselli
viene, vede e non capisce ancora: scambia i preparativi
di ritirata del nemico per manovre di assalto;
risponde a Garibaldi, che gli propone di rinnovar
la battaglia, piombando sulle spalle dei nemici
fuggenti: a domani; e l’indomani non c’è su tutto
l’orizzonte un solo Borbonico; e l’indomani, di tutti
i piani rosselliani non resta più che l’eco della battaglia
sotto Velletri, combattuta per sei ore dal solo
Garibaldi e vinta solo da lui; eppure ci sono ancora
degli amici di Garibaldi, de’ bravi soldati, delle menti
elette, come il Vecchi, il Mario, il Guerrazzi, che scrivono
e ripetono: la vittoria di Velletri essere stata sciupata
da Garibaldi; egli aver lasciato scappar i Borbonici,
che il Rosselli avrebbe presi; egli perduto il Regno, che
<span class="pagenum" id="Page_295">[295]</span>
il Rosselli col «precogitato movimento di circuizione»
avrebbe conquistato!
</p>

<p>
E di più non aggiungiamo: il buon senso giudichi.
Se Garibaldi sia stato o no un grande capitano, non
è quesito cui vogliamo rispondere ora; la fine della
sua vita e di questo libro lo chiariranno. Quello che
per ora ci importa assodare è questo solo: che nessun
argomento potrebbe essere meno idoneo a dimostrare
la sua inettitudine alla grossa guerra, della giornata
di Velletri. Che se quella giornata poteva essere una
grande vittoria e restò una incompiuta fortuna, a tutti
poteva esserne attribuita la colpa, fuorchè a Garibaldi.
E non basta nemmeno, a parer nostro, cercarne le
cagioni nell’inerzia del Rosselli che non combattè, o
nella vigliacchería del Re borbonico che fuggì. Per
avere in mano tutto il segreto della fallita impresa
conviene risalire ancora a quella causa vera e prima,
che accennammo dapprima: l’antagonismo dei due capitani
che comandavano nel medesimo campo.
</p>

<p>
Non si mandano alla stessa impresa due generali
pari di grado, disuguali di valore, diversi di origine,
antipatici di carattere, senza che o prima o poi il
disaccordo della loro eterogenea natura scoppi violentemente
e danneggi l’opera stessa per cui sono associati.
V’era tra il Rosselli e Garibaldi una incompatibilità
irreconciliabile: l’uno pretendeva alla superiorità
della scienza, l’altro alla superiorità della esperienza;
l’uno ostentava i suoi studii, l’altro citava le sue campagne;
l’uno parlava di guerra come un Vegezio o
un Jomini; l’altro non sapeva, come i grandi pittori,
dare compiuta ragione di quello che faceva, ma ogni
pennellata era una vittoria. Create ora, se vi riesce,
da quel disaccordo l’armonia; fate nascere, se potete,
da quella antinomia l’unità, e suscitate da quella
<span class="pagenum" id="Page_296">[296]</span>
antipatia l’amore. Il Governo romano non capì prima
il suo grande errore; non lo capì a Velletri, non lo
volle capire dopo; Roma continuava ad avere due
generali in capo, l’uno di nome e l’altro di fatto; e
i Francesi, aiutati da quel dualismo, saliranno la breccia
un mese prima del tempo.
</p>

<h3>XII.</h3>

<p>
La mattina del 20 il Rosselli mandò sulla strada
di Terracina qualche squadra volante di fanti e di
cavalli a perseguitare la coda de’ fuggenti; e il tentativo
non dispiacque a Garibaldi; ma non gli bastò.
L’idea sua era di buttarsi nel Regno e accendervi le
faville d’una rivoluzione novella. Ne scrisse perciò il
giorno stesso al Rosselli in questa lettera, la quale
per quel po’ di famigliarità che abbiamo contratta
coi modi e lo stile del nostro eroe, la diremmo tutta
di suo pugno:
</p>

<div class="blockquote">
<p class="indr">
«Velletri, 20 maggio 1849.
</p>

<p class="indl">
»Generale!
</p>

<p>
»Io profitto della vostra compiacenza ad ascoltarmi e
vi espongo il mio pensiero. Voi avete mandato ad inseguire
l’esercito napoletano da una forza nostra; ed è molto bene.
Domani mattina dobbiamo col corpo d’esercito tutto prendere
la strada di Frosinone e non fermarci fino a giungere
sul territorio napoletano, le popolazioni del quale bisogna
insurrezionare. La divisione che seguita la strada di Frosinone
deve impegnarsi con forze superiori e ripiegarsi sopra
noi in caso d’urgenza; ciò che potrò farò anche traverso
le montagne, non impedito dal peso dell’artiglieria.
</p>

<p class="indr">
»<span class="smcap">G. Garibaldi</span>.»
</p>
</div>

<p>
<span class="pagenum" id="Page_297">[297]</span>
</p>

<p>
Il Rosselli trasmise, com’era debito suo, la proposta
al Ministro della guerra, contentandosi a esporre
le difficoltà dell’impresa e a dichiarare che, pur ubbidendo,
ne rinunziava la responsabilità. E questa
volta aveva ragione lui e torto Garibaldi. E più ragione
forse nel rispetto politico che nel militare. Poichè
era più probabile che Garibaldi riescisse a battere
l’esercito borbonico, numeroso sì, ma inabile, ed a
racchiuderlo nelle sue fortezze, che a far insorgere popolazioni
sbalordite ancora dai rovesci e dai disinganni
dell’ultima lotta, parte atterrite dalle persecuzioni,
parte infralite dalla corruzione, attorniate dallo spettacolo
della reazione stravincente in tutta Europa, e prive
d’ogni speranza di aiuto e d’ogni lusinga di vittoria.
Oltre di che non era colle forze destinate a difender
Roma che doveva tentarsi una simile impresa. Oramai
le cose erano giunte a tale in Italia, che il partito
più saggio era concentrar la difesa in pochi punti
dov’era ancora possibile e là cadere gloriosamente.
Pensare ad altra riscossa era sogno; divider le poche
forze per seminarle a ravvivare la favilla d’una rivoluzione
era stoltezza. Il Governo romano poteva di
leggieri intender tutto ciò e dir chiaro a Garibaldi:
tornate in Roma. Posto invece tra i due generali creati
da lui, prese il partito solito di accontentarli entrambi:
richiamò il Rosselli a Roma col grosso delle forze;
lasciò a Garibaldi una brigata coll’incarico apparente
di spazzar i confini dalle masnade dello Zucchi, col
reale, di tentare l’impresa del Regno. E Garibaldi partì.
</p>

<p>
Il 23, sera, era coll’avanguardia a Frosinone, da
dove il vecchio Zucchi era già partito; il 25 a Ripa;
il 26 sconfinava a Ceprano, e saputo che Rocca D’Arce,
munitissimo luogo, era occupato dai Napoletani, inviò
tosto i Bersaglieri lombardi ad assalirlo. E i Bersaglieri,
<span class="pagenum" id="Page_298">[298]</span>
scambiati pochi colpi cogli avamposti, si slanciano
arditi su per l’erta scoscesa, aspettandosi ad ogni
passo d’essere salutati dalle mitraglie nemiche e arrivando
invece, senza dare nè ricevere un colpo, fino al
sommo del paese, dove con grande loro meraviglia,
non trovano anima viva.
</p>

<p>
«I soldati (scrive Emilio Dandolo testimonio) erano
sdegnati di questa diffidenza; ma mercè le calde ammonizioni
di Garibaldi, arrivato allora colla sua Legione,
e particolarmente del Padre Ugo Bassi (che
conobbi allora quanto fosse fervente di carità e di
patriottismo), non fu tocca una busca in quel paese
deserto, non abbattuta un’imposta. Sedemmo per
terra sulla piazza. Ma gli spauriti abitanti, quando
dalle cime vicine videro quest’ordine ammirabile, calarono
in tutta fretta, corsero ad abbracciarci, aprirono
le case e le botteghe, e in pochi istanti il paese
tornò alla consueta attività. Ci raccontarono allora
quante superstiziose credenze avessero i soldati napoletani
sparse fra loro. A sentirli, noi eravamo tanti
folletti inviati dal demonio a divorare i bambini ed
abbruciare le case. Il vestire bizzarro di Garibaldi e
de’ suoi accresceva singolarmente la paurosa ignoranza
di quei paesani.<a class="tag" id="tag131" href="#note131">[131]</a>»
</p>

<p>
Garibaldi frattanto aveva ordinato di riprendere
la marcia per il mattino vegnente; risoluto, se la voce
che un corpo di Svizzeri l’aspettasse a San Germano
s’avverava, a misurarsi con loro e a farla finita al più
presto. Nessuno gli aveva levato di mente che vincere
una battaglia contro quell’esercito fosse facile, e che
una vittoria bastasse ad aprirgli le porte del Regno:
«Qui (diceva a’ suoi ufficiali raccolti sulla piazza d’Arce)
<span class="pagenum" id="Page_299">[299]</span>
qui si decidono i destini d’Italia. Una battaglia vinta
sotto Capua ci dà nelle mani l’Italia.<a class="tag" id="tag132" href="#note132">[132]</a>»
</p>

<p>
Altri però erano in quel momento i pensieri del
Governo romano. L’invasione austriaca s’innoltrava
minacciosa; un esercito del Wimpfen aveva già cominciato
l’investimento d’Ancona; un altro agli ordini
del Lichtenstein marciava su Perugia; Roma poteva
essere in pochi giorni serrata tra branche di
ferro, anche più tenaci di quelle francesi: far argine
a tanto pericolo era prudenza. E il Triumvirato si era
lusingato per un istante di poterlo, essendogli parso
che durante l’armistizio, e prossimi i negoziati Lesseps,
giusta la pia sua credenza, a conchiusione felice,
nessuno, nemmeno l’Oudinot, avrebbe potuto vietargli
di mandare la parte disponibile dell’esercito a combattere
quelli Austriaci, che ingenuamente pensava
aborriti, prima che da altri, dagli stessi Francesi. Perciò,
col capo dentro in questa fitta d’illusioni, ordinava
che una spedizione per le Marche s’allestisse in Roma,
e che frattanto Garibaldi fosse richiamato a marcia
forzata dal Regno. E Garibaldi, saputo il motivo del
richiamo, ubbidì, può dirsi, con gioia; e con somma
diligenza ripassava il confine il 28; rientrava in Frosinone
il 29; era ad Anagni il 30; il 1º giugno a Roma.
</p>

<p>
Da Frosinone peraltro aveva scritto al Masina questa
singolarissima lettera, dalla quale traspaiono due
cose poco sapute fino ad ora: ch’egli affidava a quell’intrepido
il comando in capo della Legione italiana;
e che gli rideva in cuore la speranza di poterla adoperare
ben presto contro il secolare nemico, di cui tutti
sanno il nome.
</p>

<p>
Ed ecco la lettera: più degna certamente d’un
<span class="pagenum" id="Page_300">[300]</span>
<i>caicco</i> di turbe indiane, che d’un eroe civile; ma nella
sua selvaggia inspirazione, viva, pittoresca, terribile:
</p>

<div class="blockquote">
<p>
«<i>Comando della 1ª Divisione.</i>
</p>

<p class="indl">
»<i>Repubblica Romana.</i>
</p>

<p class="indr">
»Frosinone, 29 maggio 1849.
</p>

<p class="indl">
»Colonnello Masina,
</p>

<p>
»Io vi incarico sempre delle più ardue e disagiate imprese
colla coscienza del vostro coraggio e della vostra capacità
a disimpegnarle. Voi siete uno di quei compagni che
la fortuna mi ha fatto felicemente incontrare per l’adempimento
dei destini dello sciagurato nostro Paese, e per cui
ogni impresa mi diventa facile. Io vi amo e vi stimo dunque
doppiamente, come amico dell’anima, poichè lo meritate
personalmente — come campione della santa nostra
causa, per cui tanto avete fatto e tantissimo farete ancora.
Io vi raccomando la Legione. Credetemi. Voi solo dovete comandare
quei valorosi giovani, quel nucleo delle speranze
della Patria. Voi non dovete limitarvi a condurla sul campo
di battaglia, ma bensì, ciò che ben sapete fare, tenerla qual
famiglia vostra, vegliarla, custodirla, staccarvi da quella
meno che sia possibile. Voi avete sperimentato certamente
come la fanteria è il vero nucleo della battaglia; e la Legione
italiana, vedete, vittoriosa tre volte, sarà vittoriosa sempre.
</p>

<p>
»Voi avete bisogno pure del vostro Corpo de’ Lancieri
e ne avete veduta la necessità. Essi con Voi saranno inseparabili
dalla Legione e non saranno meno utili. Ma la fanteria
abbisogna veramente di tutta la vostra cura. State
con essa, Colonnello, io ve la raccomando intenerito. La vita
della prima Legione italiana appartiene caramente e indispensabilmente
all’Italia. I Legionari, noi stessi non possiamo
valutarne l’importanza. L’onore italiano — e sapete
se importa l’onore ad una nazione caduta — l’onore italiano
per la maggior parte è stato salvo dai nostri bravi
Legionari. Ed un popolo disonorato sarebbe meglio che sparisse
dalla superficie della terra. Voi avete combattuto sempre
<span class="pagenum" id="Page_301">[301]</span>
alla fronte della Legione e la Legione vi conosce, vi
stima. Il valore, credetemi, è la prima qualità; almeno la più
fascinante; quella che serve al capo ad affezionarsi il subalterno;
e Voi foste brillante di valore. Dunque Voi reggerete e
guiderete bene la Legione, e bramo ve ne occupiate indefessamente.
In Roma potremo supplire ai bisogni dei nostri militari
e non abbiamo tempo da perdere. Il più terribile, il più
abbominato de’ nostri nemici ci aspetta sulle vie delle Romagne
ed io.... mi suona un grido di vittoria nell’anima.
Da questo momento Voi preparerete la Legione ad uno
scontro co’ Tedeschi. Dite ai Legionari che si famigliarizzino
con quell’idea, che ne facciano il pensiero d’ogni minuto
della giornata, il palpito d’ogni sonno della notte. Che
si famigliarizzino ad una carica a <i>ferro freddo</i>, e conficcare
una pungente baionetta (le affileremo a Roma) nel fianco
di un cannibale. Carica a ferro freddo senza degnarsi di
scaricare il fucile. Date un ordine del giorno alla Legione
che obblighi i Legionari alla seguente preghiera: — Dio, concedetemi
la grazia di poter introdurre tutto il ferro della
mia baionetta nel petto di un Tedesco senza essermi degnato
di scaricare il mio fucile, la cui palla serva a trucidare
altro Tedesco non più lontano di dieci passi. — Dunque all’opera,
mio caro Colonnello, state sulla Legione come l’avaro
sul suo tesoro. Preparate i Legionari ad un giorno di trionfo.
Forse dovremo combattere più compatti. Si assuefacciano
dunque a miglior disciplina, a marciare uniti; a comparire
il più decorosamente che sia possibile. Vinceremo allora e
profitteremo della vittoria.
</p>

<p class="indr">
»<span class="smcap">Giuseppe Garibaldi</span>.»
</p>
</div>

<h3>XIII.</h3>

<p>
Quando la colonna di Garibaldi rientrava in Roma,
le trattative Lesseps erano già fallite. Nè poteva essere
altrimenti. La missione di pace dell’Inviato straordinario
era apparente, gli ordini di guerra del Generale
<span class="pagenum" id="Page_302">[302]</span>
in capo reali; il Governo romano agiva con lealtà
più che cavalleresca, il Governo francese con doppiezza
peggio che volpina; a Parigi come a Londra, a Gaeta
come a Vienna, a Madrid come a Napoli, si voleva
la morte della libertà romana e la risurrezione del
Papato: impossibile che, esaurito l’ultimo sforzo delle
armi, ciò non avvenisse. Il 1º giugno l’Oudinot alla
lettera ingenua del Rosselli, il quale chiedevagli
nientemeno che di prolungar l’armistizio fino a che
l’esercito romano avesse, con suo comodo, battuto gli
Austriaci, rispondeva: gli ordini del suo Governo prescrivergli
di entrare in Roma al più presto; aver già
denunziato l’armistizio alle Autorità romane; per solo
riguardo ai Francesi residenti in Roma consentire a
differire l’attacco fino a lunedì mattina. Ciò voleva
dire in tutte le lingue del mondo fino al 4 giugno: nel
calendario, non sappiamo se dire gesuitico, del Generale
francese, significò sino alla mattina del 3. E di
questa perfidia inaudita negli annali militari, la coscienza
della storia ha già gridato vendetta; e a noi
parrebbe quasi femminile piagnisteo ridirne di più.
Sull’assisa dell’Oudinot, duca di Reggio, il figlio del
<i>Bajard de l’armée</i>, è stampato un marchio che nessuna
acqua lustrale di gloria potrà lavare; quanto al
fosco riflesso che ne rimase sulla bandiera francese,
amiamo pensare anche noi che il sangue di Magenta
e di Solferino l’abbia deterso.
</p>

<p>
È noto adunque che all’alba del 3 giugno i Francesi,
sorpreso quasi nel sonno il sottile battaglione
Melara, occupavano con due brigate la Villa Pamfili,
e ben presto, avviluppati da ogni parte i loro bravi, ma
pochi difensori, anche le posizioni adiacenti del convento
di San Pancrazio, e di Villa Corsini, chiamata
pure Casino de’ Quattro-Venti, e formanti colla Pamfili
<span class="pagenum" id="Page_303">[303]</span>
un solo altipiano, cadevano in loro potere. Nessuno
attendeva l’inopinato assalto; però il fragore della
pugna scosse la città intera come colpo di fulmine. Garibaldi
stesso, così vigile, dormiva nel suo modesto letto
in Via delle Carrozze, e non lo svegliò che il cannone.
Ma non era sveglia sgradita. In un baleno è in piedi,
in pochi istanti è in sella; trae seco la coorte della
Legione italiana, acquartierata poco lontano; ordina
alle rimanenti di seguitarlo, parte al galoppo, arriva
alla Porta San Pancrazio; misura con un’occhiata
tutta l’estensione del pericolo; distribuisce le
truppe man mano che gli giungono tra i bastioni,
la Porta e il Vascello, e slancia primi i Legionari alla
riconquista di Villa Corsini. E la Legione, comandata
dal Sacchi, preceduta dal Masina, accompagnata dal
Bixio, va, traversa sotto una grandine di palle lo scoperto
terreno seminandolo de’ suoi migliori, e arriva
sino al vestibolo della casa; ma colà, fulminati di
fronte e dai lati, dalle finestre, dalle siepi, dalle muraglie,
da migliaia di nemici appostati al coperto, e
quasi invisibili, son costretti a voltar le spalle ed a rifugiarsi
nel Vascello, che da quel momento diviene l’antemurale
estremo e più tenace dei difensori di Roma.
</p>

<p>
Le veci allora sono mutate. Gli assalitori di dianzi
diventano assaliti: i Francesi sboccano dai ripari, irrompono
da ogni parte; ma i Legionari, protetti dal
massiccio edificio convertito in fortezza, folgoravano
da cento feritoie la morte: il Vascello è avvolto da
una bufera di fuoco, ma resiste impavidamente.
</p>

<p>
Ed ecco in quel punto, scoccavan le otto, giocondi,
entusiasti, impazienti di pugna, arrivare i Bersaglieri
Manara. Era tempo: Garibaldi appena li vede
apparire ne prende la prima compagnia, e la spinge
ad arrestare l’avanguardia nemica. Ed anche i Bersaglieri,
<span class="pagenum" id="Page_304">[304]</span>
capitano Ferrari, luogotenente Mangiagalli,
preceduti dal loro stesso Colonnello, si precipitano
capofitti come i Legionari, rigano del loro sangue il
cammino mortale; onde i Francesi balenano, indietreggiano,
sono risospinti fino alla spianata della Villa.
Ancora uno sforzo ed il contrastato baluardo è nostro.
Garibaldi lo vede (fu detto non abbastanza in
tempo), e manda la seconda compagnia di Enrico
Dandolo a spalleggiare i vittoriosi, mentre stacca parte
del secondo battaglione ad assalire, per il convento di
San Pancrazio, l’estrema destra del nemico. Ma era
tardi. Il Dandolo tradito dalla voce, dal gesto amichevole
del capitano francese cade in un agguato, e trafitto
in mezzo al petto da piombo traditore soccombe;
il giovinetto Morosini lo assiste, lo difende, combatte
disperato; ma sopraffatto dal numero, anche la sua
compagnia dà volta, mentre ai Quattro-Venti non restano
già più a fronteggiare i Francesi che il Manara,
il Ferrari, il Mangiagalli, capitani senza soldati.
</p>

<p>
Il secondo assalto era fallito: ripresa lena, bisognava
ritentare il terzo, il quarto, fino alla vittoria,
fino alla morte. Le artiglierie del Calandrelli non
avevano mai cessato di battere le posizioni nemiche,
nè partiva colpo che non facesse breccia, e già
San Pancrazio, Villa Corsini, Villa Valentini erano foracchiate
in più parti, quando una granata cascò in
mezzo alle stanze della Corsini e vi appiccò le fiamme.
Era quello il momento del terzo assalto, o nessun
altro, e non sfuggì a Garibaldi. Legionari, Bersaglieri,
Studenti, fanti romani, quanti erano venuti raccogliendosi
via via tra Porta San Pancrazio e il Vascello,
fanno massa, si precipitano a rifascio, s’avventano
furiosi contro la Villa infernale, da tempio di delizie
mutata in fucina di morte, e ne ritentano la ripresa.
<span class="pagenum" id="Page_305">[305]</span>
E i Francesi per la terza volta l’abbandonano, e per
la terza volta tornano grossi e inferociti, e per la
terza volta la Villa è perduta. L’avreste detta l’ultima.
Spento il fiore dei prodi, decimate le file, stremate
le forze, quasi consunte le munizioni, i Francesi
gagliardamente trincerati nelle riconquistate posture,
la giornata poteva dirsi perduta. Garibaldi solo non
lo volle credere, e verso sera fu udito ancora dire,
come un sonnambulo, a Emilio Dandolo: «Andate con
una ventina de’ vostri più bravi a riprendere Villa
Corsini.» Il bravo ufficiale guardò trasognato l’uomo
che gli dava ordine sì strano; ma Garibaldi replicò:
«Pochi colpi e subito alla baionetta,» e il Dandolo
prontamente: «Stia tranquillo, Generale, m’han forse
ucciso il fratello e farò bene.» E come gli fu ingiunto,
partì, e in men d’un ora, tornò con soli sei uomini,
ferito egli e il sottotenente Sartorio, ultimi combattenti
di quella giornata.
</p>

<h3>XIV.</h3>

<p>
S’era fatto notte. Il destino aveva detto per quel
giorno l’ultima sua parola. Garibaldi non aveva più
un uomo valido intorno a sè. I Francesi, occupato a
tradimento il campo, l’avevano difeso coll’usato valore,
pagando di largo sangue la non dovuta conquista;
ora la ragione invincibile del numero l’assicurava a
loro. Quattro furono gli assalti ordinati da Garibaldi;
ma quelli tentati da manipoli isolati, ad arbitrio, a
capriccio, per sfoggio di bravura, o a sfogo di rabbia,
innumerati, innumerevoli. Non conosciamo, nella storia
delle guerre, giornata, in cui il valore individuale
abbia fatto tanta copia di sè come nel 3 giugno. Non
fu una battaglia; fu un grande duello, una giostra
<span class="pagenum" id="Page_306">[306]</span>
della prodezza col numero, una sfida dei petti ignudi
alle muraglie armate, un palio d’eroi alla mèta della
morte; per questo sublime, pur non lodevole sempre.
Taluno più che a combattente devoto alla patria s’atteggiò
a gladiatore nell’arena, tal’altro parve più
ambizioso della morte che della vittoria; laonde tra
l’ammirazione e la pietà s’insinua, non so quale senso
di amarezza, quasi rampogna a quei valorosi d’aver
sfoggiato in vana mostra il non dubbio valore, e sprecato
il nobile sangue sacro all’Italia.
</p>

<p>
Di quella pagina d’eroico poema, Francesco Domenico
Guerrazzi tentò un abbozzo; ma nemmeno a
lui, signore della prosa terribile, riuscì ritrarne la
immortale bellezza. Omero solo, forse, non tremerebbe
all’assunto. Noi, pedestri cronisti, possiamo per debito
di reverenza e d’amore ricordare; un grande poeta
soltanto potrebbe glorificare. Il Masina, ferito al primo
assalto, fasciata in fretta la piaga, si lancia a cavallo
su pei gradini di Villa Corsini, e avvolto di nemici,
rotando il ferro terribile, squarciato il petto da una
palla, procombe ruinoso, formidabile. Il Mangiagalli a
Villa Valentini mena strage di Francesi; spezzata la
spada, combatte col troncone e tiene la Villa con pochissimi
fino a tarda sera. Lo Scarcele, gentile vicentino,
lega morendo tutto il suo alla patria. Il Monfrini,
sergente dei Bersaglieri, quantunque gravemente ferito,
vuol riprendere il suo posto nelle file; e al Manara
che gli dice: «Vattene, qui non servi a nulla;» — «Lasciatemi
stare, Colonnello, almeno faccio numero,»
e alla prima carica il valoroso è morto. Il Rozà,
ferito due volte, torna due volte alla pugna, e alla
terza soccombe. Angelo Bassini s’avventa, quasi solo,
contro Villa Corsini e ne torna pesto, insanguinato,
sereno. Il milanese Dalla Longa raccoglie sulle spalle
<span class="pagenum" id="Page_307">[307]</span>
il caporale Fiorani, mortogli allato, e mentre va ritraendosi
lentamente col caro peso, una palla lo trapassa,
e cade in un fascio col carico suo. Emilio Dandolo
erra ferito per tutto il campo in cerca della
spoglia del lagrimato fratello. Narciso Bronzetti va,
notturno, traverso le scolte francesi per rapire ai nemici
il corpo del suo servo fedele. I Legionari del Medici,
avvistisi che una delle case da essi difesa tutto
quel giorno è preda alle fiamme, d’onde il nome di
Casa Bruciata,<a class="tag" id="tag133" href="#note133">[133]</a> si rammentano dei cadaveri dei compagni,
e affrontano di nuovo la grandine dei <i>Vincennes</i>
per sottrarli al rogo inglorioso e dar loro onorata
sepoltura.
</p>

<p>
Memoranda e gloriosa giornata, scrisse l’Oudinot;
ma poteva soggiungere: meno per sè che per noi.
I Francesi, che avevano combattuto quasi sempre dai
ripari, contarono dugentoquarantadue feriti e quattordici
morti; noi diciannove ufficiali uccisi, trentadue
<span class="pagenum" id="Page_308">[308]</span>
feriti, e circa cinquecento soldati tra feriti e morti;
e ci sdegna il pensiero che in tanta foga d’erudizione
spigolistra, in tanta smania di scavar dagli archivi le
più rancide e tarlate pergamene, i nomi dei caduti
di Roma non sieno ancora tutti scoperti, scritti e incisi
ne’ marmi.
</p>

<p>
Però, lieti di aggiungere ai nomi già noti alcuno
fino ad oggi coperto dall’oblío, tutti ad uno ad uno
religiosamente li raccomandiamo. Morirono, oltre i nominati:
il vecchio colonnello Pollini d’Ancona, veterano
di molte battaglie; l’aiutante maggiore Peralta,
il capitano Ramorino, Emanuele Cavallero, Canepa,
Sivori, Pedevilla, Anceo, Caroni, Minuto, Gnecco, Pegorini,
Gruppi, Costa, Rodi, Coglioli, De Maestri,
tutti ufficiali della Legione di Montevideo, poscia della
italiana; i tenenti Cavalieri, Bonnet e Grossi; i sott’ufficiali
Savoia e Bonduri, della Legione italiana; il capitano
Meloni di Imola, del reggimento <i>Unione</i>; i tenenti
conte Loreta di Ravenna e Gazzaniga di Roma,
del terzo Reggimento, e i tenenti Bacci d’Ancona e
Marzari di Macerata, del sesto; il tenente Covizzi, dell’artiglieria;
il carabiniere Battelloni e il dragone
Rambaldi di Lugo, morto d’un colpo di cannone col
grido sulle labbra: «Viva la Repubblica!» Furono più
o meno lacerati da ferite: Nino Bixio all’inguinaia,
Goffredo Mameli al ginocchio, il capitano Strambio
alla gamba, poi Alessandro Duzelisiaux francese, Binda
di Cremona, Bini di Nepi, Marocchetti, Bassini, Frattini,
Graffigna, Sartorio, Boldrini, Bignami, Mambrini,
Zanetti, Magni, Zanucchi, Tassoni, Grioli, Zuccala, Vigoni,
Sanpieri, Righi e Tressoldi, tutti della Legione
italiana; Silva, Colombo, Mancini, Signoroni e Scarani,
dei Bersaglieri lombardi; Marcucci, della Legione Medici;
gli ufficiali d’artiglieria Pierani, Tiburzi e Viviani;
<span class="pagenum" id="Page_309">[309]</span>
Visanetti di Cesena, capitano; Luzzi, Mazza,
Castaldini, tenenti dei Bersaglieri romani; il colonnello
De Pasqualis e il capitano Del Pozzo, del primo Reggimento;
Lucci, del sesto; il sergente Giorgieri di
Massa, ch’ebbe sfracellata la mano dal moschetto d’un
Francese, mentre in lotta a corpo a corpo tentava
strapparglielo; e se v’ha chi possa aggiungerne ancora,
venga e scriva a onore dei morti, a conforto dei
viventi, ad esempio dei venturi.<a class="tag" id="tag134" href="#note134">[134]</a>
</p>

<p>
E nulla diciamo di Garibaldi, che già non s’immagini.
In balía al pericolo, forato il <i>poncho</i> da cento
palle, impassibile, invulnerabile in mezzo alla strage,
come il Dio della Guerra, comparendo quasi onnipresente
in tutti i punti del campo, ora slanciandosi egli
stesso alla testa degli assalitori, ora ponendo il suo cavallo
attraverso l’onda dei fuggenti e gridando loro la
classica rampogna: «Voi sbagliate strada, il nemico
non è qui;<a class="tag" id="tag135" href="#note135">[135]</a>» infiamma ed alimenta se non guida la
pugna, ne è davvero l’anima, se non vuol dirsene la
mente. Fu più soldato in quel giorno che capitano!;
noi pure lo riconosciamo, nè sapremmo dargliene intera
lode; ma il suo esempio tenne luogo d’arte, il
suo bianco mantello svolazzante nel più folto della
mischia, di guida e di bandiera.
</p>

<h3>XV.</h3>

<p>
E noi crederemmo averne detto abbastanza, se anche
in quel giorno, il solo accusato, il solo responsabile
<span class="pagenum" id="Page_310">[310]</span>
della fallita vittoria non fosse stato ancora Garibaldi.
Egli sprecò in spicciolati assalti il sangue più
generoso; egli assalì di fronte posizioni trincerate
con forze disuguali, anzichè batterle di fianco e circuirle;
egli non seppe tentar un solo assalto con ampiezza
di disegno e accordo di movimenti; egli non
usò altra arte che l’impeto e l’ardire; egli «si mostrò
in quel giorno tanto inetto generale di Divisione,
quant’era apparso contro i Napoletani esperto guerrillero.<a class="tag" id="tag136" href="#note136">[136]</a>»
E tutto non contestiamo. C’è in questa accusa
molto di vero; e a rigor di scienza, posto il problema
a tavolino e a tavolino risolto, Garibaldi generale
poteva e doveva far meglio.
</p>

<p>
Ma si pongano, i ripetitori di quest’accusa, una
mano sulla coscienza! non resta alcuna scusa a questi
errori; non v’è nessuna circostanza attenuante per
quel colpevole? E anzi tutto dov’erano quelle grandi
forze, colle quali Garibaldi poteva manovrare di fronte
e di fianco, assaltare i nemici, e via dicendo? Sul teatro
dell’azione fino a metà della giornata non vedemmo
comparire che la Legione e i Bersaglieri, e soltanto nel
pomeriggio arrivano, sempre però uno dietro l’altro,
spicciolati e divisi, gli altri Corpi. Ora a chi se ne
debba attribuire la colpa, se a Garibaldi che non richiese
in tempo debito tutti i necessari soccorsi, o ai
Comandanti supremi che non seppero inviarli prontamente,
nessuno l’ha finora chiarito; ma è più ragionevole
supporre che Garibaldi li abbia chiesti, e che
da Roma, per il timore d’altri assalti, non siano stati
mandati, che sospettare il contrario. In ogni caso Garibaldi
nemmeno verso sera riuscì ad avere sotto mano
più di quattromila uomini; e con questi doveva guardare
<span class="pagenum" id="Page_311">[311]</span>
le porte e i bastioni, munire il Vascello e le adiacenze,
custodire i propri fianchi e combattere di fronte,
per lo meno due divisioni francesi, che non stavan
soltanto sulla difesa, ma da ogni lato sovrastavano e
irrompevano.
</p>

<p>
Ora ognuno vede che la situazione non era sì semplice,
come a’ censori sembrò. Se egli impegnava tutte
le sue forze, si privava di ogni riserva e si esponeva
al primo rovescio ad essere aggirato a sua volta e forse
disfatto; se invece pensava soltanto a guardarsi i fianchi
e le spalle, non poteva spingere all’assalto che
poche forze disuguali al cimento; e in ambo i casi
egli si trovava serrato da un dilemma, da cui soltanto
l’impetuosità dell’assalto, l’ardimento de’ colpi e
l’eroismo de’ combattenti potevano scamparlo. E v’ha
di più: l’altipiano Pamfili, cinto da alte muraglie,
fiancheggiato da quattro massicci edificii, come da
quattro maschii di fortezza, protetto da siepi, da frane,
da scoscendimenti, da macchie, è una posizione, a forze
uguali, quasi imprendibile. Avviluppare, girare, son
belle parole; ma chi conosce quella posizione sa che
senza truppe numerose, cui resti il tempo di fare un
lungo giro e di manovrare caute e coperte, sa, dico,
che non si gira, nè si avviluppa. Bisognava non perderla
Villa Pamfili: una volta perduta, il riconquisto
ne diveniva, per chicchessia, qualunque ne fosse l’arte
o la forza, sanguinosissimo.
</p>

<p>
Infine, e per tagliar corto, dov’erano i Generali,
i Ministri, i Consiglieri, gli accusatori, gli strateghi
in quel giorno? Per quanti libri abbiam consultato,
dove al 3 giugno fosse il generale Rosselli non ci venne
fatto scoprirlo. Perchè non comparve mai a Porta
San Pancrazio, o comparsovi non corresse gli errori
del suo divisionario e colla sua sapienza non li riparò?
<span class="pagenum" id="Page_312">[312]</span>
Perchè non gli mandò almeno le truppe disponibili
in soccorso? Non era egli evidente che le sorti di
Roma si decidevano in quel giorno fuori di Porta
San Pancrazio? E perchè non concentrò egli pure colà
tutte le sue forze? I Francesi, è vero, minacciavano
da più parti; è vecchio strattagemma di guerra; ma
non è ella arte altrettanto vecchia di non lasciarsi cogliere
alle finte, di scernere tra i tanti punti minacciati
il punto decisivo e di convergere su quello tutti
gli sforzi? Il generale Rosselli contava in Roma circa
tredicimila uomini: n’avesse anche lasciati la metà
a guardare Porta del Popolo, Porta San Giovanni,
Ponte Molle e Monte Mario; gli restava ancora tutta
l’altra metà, colla quale spalleggiare Garibaldi a
Porta San Pancrazio, e forse guadagnar la giornata.
</p>

<p>
E ci basti. Garibaldi poteva e doveva far meglio;
poteva e doveva ad ogni assalto, anche fatto da pochi
(tuttavia i Prussiani nell’ultima loro guerra usarono
questa tattica), tener pronte più grosse colonne che
accorressero a rincalzare gli assalitori e ad occupare
le posizioni espugnate; poteva e doveva essere più
economo del sangue de’ suoi e far costar più sanguinoso
il trionfo ai nemici. Ma egli solo infine, di tutti
i generali di Roma, il 3 giugno, combattè; egli solo
pagò di persona, ispirò gli ardimenti, sorresse la costanza,
capitanò per dieci ore un combattimento contro
un nemico tre volte superiore formidabilmente
trincierato; e non hanno diritto d’accusarlo e condannarlo
coloro che non seppero nè secondarlo, nè illuminarlo,
nè correggerlo.
</p>

<p>
Tanto più che converrebbe condannare con lui il
prode de’ prodi di quella giornata, il primo eroe, dopo
Garibaldi, del 3 giugno; come lui più gregario che
capitano; come lui sprezzante della vita propria e
<span class="pagenum" id="Page_313">[313]</span>
de’ soldati; come lui credente più nel «ferro freddo»
della baionetta, che nell’arti e negli accorgimenti della
tattica, Luciano Manara. E ne valga a documento questa
lettera, inedita sin qui, scritta al Triumvirato nel
tumulto della pugna, e nella quale, tramezzo alle ansietà,
alle speranze, alle ebbrezze di quell’ora, traluce
in tutta la sua chiarezza la fiera anima lombarda del
campione delle Cinque Giornate, che non ha idoli di
nomi e di sistemi; che combatte come che sia, dovunque,
per la patria e la libertà; che monarchico di
core e aristocratico di costumi, grida: «Viva la Repubblica,»
se in quell’istante la Repubblica è l’Italia.
</p>

<div class="blockquote">
<p>
«<i>Repubblica Romana.</i>
</p>

<p class="indl">
»<i>Triumvirato.</i>
</p>

<p class="indr">
»Roma, 3 giugno 1840.
</p>

<p class="indl">
»Cittadini,
</p>

<p>
»<i>Riceviamo in questo momento dal colonnello Manara
le notizie che qui trascriviamo.</i>
</p>

<p class="center">
»<span class="smcap lowercase">ALL’ASSEMBLEA</span>.
</p>

<p>
»Dei nostri furono sensibili le perdite, perchè immenso
lo slancio con cui si sono gettati sul nemico.
</p>

<p>
»Più di dieci volte il nemico venne caricato alla baionetta.
Del mio solo Reggimento duecento fuori di combattimento,
fra cui dodici ufficiali, ma tutti morti da grandi,
tutti spiranti col santo nome di Patria, di Libertà in bocca.
I celebri tiragliatori d’Orléans dovettero fuggire più volte
davanti a noi. I Francesi non entreranno in Roma, per Dio!
Oggi devono essersi persuasi che hanno dinanzi a sè dei
bravi che loro fanno pagar caro l’infame loro progetto.
</p>

<p>
»Viva la Repubblica!
</p>

<p class="indl">
»<span class="smcap">San Pancrazio</span>.
</p>

<p class="indr">
»Firmato <span class="smcap">Manara</span>.<a class="tag" id="tag137" href="#note137">[137]</a>»
</p>
</div>

<p>
<span class="pagenum" id="Page_314">[314]</span>
</p>

<h3>XVI.</h3>

<p>
Non sta a noi rifare il diario dell’assedio di Roma:
basta al nostro assunto disegnare i sommi contorni
del quadro, soffermandoci soltanto a lumeggiare qua
e colà quei punti ne’ quali il nostro eroe campeggia.
</p>

<p>
Padroni di Villa Pamfili, i Francesi intraprendono,
quasi fosse una piazza forte di prim’ordine, l’assedio
di Roma. Nella notte dal 4 al 5, milleduecento uomini
di fanteria inquadrati fra centoventi zappatori,
tracciano, a trecento metri, una prima parallela destinata
a scrollar con due batterie i bastioni sesto e
settimo; dal canto loro, scoperta al mattino vegnente
l’opera nemica, le batterie romane del Testaccio, di
Sant’Alessio, del bastione sesto, aprono un fuoco vivissimo,
controbattono con tiri aggiustatissimi le batterie
degli assedianti, le conquassano e le sfiancano.
</p>

<p>
E da quell’istante incomincia la penosa, triste e
monotona vicenda dell’assedio. Di fuori i Francesi
forti di numero, di disciplina, di valore, guidati da
uno de’ più valenti ingegneri militari del secolo (poichè
il vero vincitore di Roma fu il generale Vaillant),
potenti di artiglierie e di munizioni, ricchi di qualsivoglia
stromento di offesa e di difesa, riforniti di continuo
dalla gran via del mare, s’avanzano lenti e metodici,
tracciano ogni giorno una nuova parallela, s’accostano
senza posa alla piazza, scavano ad ogni ora un
palmo di breccia; di dentro gl’Italiani, i quali, sebben
costretti a difendere da un vero e regolare assedio
una città che non fu mai una fortezza,<a class="tag" id="tag138" href="#note138">[138]</a> e condotti
<span class="pagenum" id="Page_315">[315]</span>
da un genio militare, ardito, infaticabile, ingegnoso,
ma scarso di cannoni, di braccia, di materiali
d’ogni sorta, contrappongono intrepidi offesa ad offesa,
trincea a trincea, scavano vie coperte, alzano
cortine, restaurano senza sosta le cannoniere smontate,
tentano, a dir vero, con poca arte e minor fortuna
le loro sortite, molestano, come ponno e come
sanno, il nemico vigile ed agguerrito; suppliscono infine
colla fortezza de’ petti alla debolezza delle muraglie,
e prolungano colla sola virtù la loro gloriosa
agonia.
</p>

<p>
Qual parte toccò a Garibaldi in quel secondo periodo?
La principale ancora. Scelto per quartier generale
il Casino Savorelli, che da una costa del Gianicolo
presso San Pancrazio dominava tutta la stesa dell’assedio,
e presa tutta per sè la torretta che sovrasta al
Casino, Garibaldi se ne fa insieme la sua specula e la
sua stanza prediletta, e tutte le poche ore di quiete
che il nemico gli concede le passa a frugar coll’occhio
tutti i più ascosi avvolgimenti del campo assediante.
I Francesi, naturalmente, appena seppero che lassù era
il nido del famoso guerrillero, se lo presero per uno
dei punti di mira più favoriti; ed era una gara tra i
cacciatori di Vincennes e i cannonieri di Villa Corsini
a chi meglio imberciava nel segno.
</p>

<p>
Non per questo egli aveva mutato una sola delle
sue abitudini: come al solito tornava ogni giorno ad
osservare dalla sua specula le mosse nemiche, come
al solito andava nei brevi riposi a fumare il suo sigaro
a cavalcioni della terrazza che contornava la bersagliata
torretta. Pareva anzi che così per lui, come
per i suoi ufficiali, quel saltellío di bombe, quel ronzío
di palle, quel rovinar di pietre e di travi fossero
una festa.
</p>

<p>
<span class="pagenum" id="Page_316">[316]</span>
</p>

<p>
Perciò aneddoti a josa tragici e comici. Un giorno
una palla piombando nella stanza terrena dove Garibaldi
teneva l’ufficio, mutila mostruosamente la gamba
del Dragone di guardia, e poco manca che il Generale
stesso non ne resti stroncato. Un altro il Manara, dopo
la morte del bravo Daverio assunto all’ufficio di capo
di Stato Maggiore ed abitante perciò presso il Generale,
si porta seco al Casino Savorelli certo Bergamasco,
burattinaio famoso, non sappiamo se per
mestiere o per spasso, e lo conduce a dare una rappresentazione
a Garibaldi nella sala frescata da Salvator
Rosa; e s’immagini con che risate di tutta la
brigata. Se non che a un certo punto quando occhi
e orecchi son tutti intenti alla rappresentazione, una
bomba casca con gran rombo nel Casino, una gragnuola
di palle entra per le finestre, e tutti sono a
un punto d’averne rotte le ossa; ma tutti altresì,
vero miracolo, sani e salvi.
</p>

<p>
Tuttavia nemmeno le delizie del Casino Savorelli
eran tali da distrarre Garibaldi dalle maggiori e più
urgenti cure del suo ufficio. Non passava giorno che
egli non visitasse il campo, intento a ispezionare trinciere,
a dirigere lavori, a ordire colpi di mano, a capitanare
sortite, tra le quali va ricordata quella del 9,
contro le trincee della fronte, dove fu ucciso, sfidando
la morte, il prode capitano Rozat; e quella del 10,
guidata da Garibaldi in persona, e distinta col nome
d’incamiciata. Se essa fosse parte di quella grande
sortita escogitata dal generale Rosselli, di dodicimila
uomini, o cinque brigate, che dovevano «formarsi in
battaglia e con movimenti a scaloni, per la diritta,»
piombare sui fianchi e alle spalle degli assedianti, o
una sortita parziale e indipendente da quella, non ci
fu dato, nè dai libri stampati, nè dalle memorie manoscritte,
<span class="pagenum" id="Page_317">[317]</span>
rischiarare.<a class="tag" id="tag139" href="#note139">[139]</a> Certo è che Garibaldi, riuniti
la sera del 10 in Piazza San Pietro circa seimila uomini
e ordinato che ciascuno, per riconoscersi nelle
tenebre, tirasse sopra le assise la camicia, esce colla
Legione polacca all’avanguardia; l’italiana, i Bersaglieri
lombardi, il reggimento Pasi al centro; il reggimento
Masi alla retroguardia, da Porta Cavalleggieri
e s’avvia per le viottole del Monte Creta, alle spalle
di Villa Pamfili, mèta della spedizione.
</p>

<p>
Se non che, fatta breve strada, cominciano i guai.
Sorta la luna, batte in pieno sugl’<i>incamiciati</i> e riga
di bianchi fantasmi tutta la campagna, onde il Generale
è obbligato a comandare che siano nascoste le camicie,
divenute non più segno di riconoscimento agli
amici, ma pericolosa insegna denunziatrice ai nemici.
Poco dopo la testa della Legione italiana, che doveva
girare per una via, s’abbatte nella coda dell’avanguardia
che le converge incontro per l’altra, onde a vicenda
si scambiano per nemici e a vicenda s’allarmano;
mentre che in altro punto una scala a piuoli
adoperata da alcuni Legionari a perquisire una casa
sospetta, si scavezza, cadendo con grande fracasso coi
soldati che porta, e accresce, col misterioso rovinío, lo
spavento e la confusione, nei già spaventati e confusi,
i quali certi oramai d’avere addosso tutta l’oste francese,
<span class="pagenum" id="Page_318">[318]</span>
vanno sossopra, s’accavallano, si moschettano
l’un l’altro nel buio, rigurgitano fino al centro della
colonna. Indarno il Sacchi, il Manara, l’Hoffstetter,
il Ferrari, tutti i più valorosi, si sforzano colle preghiere,
colle minacce, colle percosse di sfatare quel
pánico e di far argine al rigurgito; indarno il generale
Garibaldi menava, bestemmiando, il suo scudiscio sopra
i fuggiaschi, apostrofandoli di «canaglia;» fu necessario
che i Bersaglieri facessero barriera e incrociassero
le baionette per farli risensare e contenerli.
</p>

<p>
Pertanto il colpo era fallito ed era prevedibile. Garibaldi
passando la notte stessa vicino al Manara gli
disse: «Abbiamo avuto torto di non destinare i bravi
vostri Bersaglieri all’avanguardia;» ed erano fiducia
e lode meritate; ma se con quelle parole volle dire
che la colpa dell’abortita impresa dovesse cadere
tutta, e soltanto sul capo dei soldati, sicchè bastasse
mutarli per mutare l’evento, errava, a parer mio, di
molto, o per lo meno diceva cosa da una grande pluralità
di casi contraddetta e smentita. Siffatte spedizioni
notturne, <i>incamiciate</i> o no, rarissime volte riescono
con truppe veterane ed agguerrite; con giovani
ed inesperte quasi mai; e basta sempre il più lieve
accidente: lo scalpitar d’un cavallo, lo scoppio involontario
d’una fucilata, un grido, un’ombra a trarle
in rovina.
</p>

<p>
All’indomani i Legionari, saputo quant’era grande
contro di loro la collera del Generale, inviarono deputati
a supplicarlo perchè volesse perdonarli della
svergognata fuga della notte precedente, chiedendo, per
riscatto, d’essere d’allora innanzi mandati pei primi
a qualsivoglia più arrischiato cimento. E il Generale,
come padre irritato contro gli scapati figliuoli, li accolse
accigliato e nulla volle promettere per allora;
<span class="pagenum" id="Page_319">[319]</span>
ma si capiva bene che il perdono era già nel suo
cuore, e che al primo tonar del cannone la grazia sarebbe
stata concessa.<a class="tag" id="tag140" href="#note140">[140]</a>
</p>

<h3>XVII.</h3>

<p>
Intanto la cinta d’assedio era venuta d’ora in ora
serrandosi, e il duello tra le mura e il cannone, se
così fosse lecito chiamarlo, si andava facendo sempre
più accanito. Gli assedianti in meno d’otto giorni avevano
rizzato sei batterie, compiuta la prima e aggiunta
una seconda parallela, e collegate tutte le trincee a’ loro
<i>Depositi</i>: gli assediati, a lor volta, afforzate le batterie
sesta e settima, bersaglio fisso del nemico; poi condotte
due vie coperte, una al Vascello, l’altra rasente
i bastioni; indi restaurate cannoniere; risposto, colpo
per colpo, al nemico; difesa più d’una volta la propria,
assalita talora la trincea avversaria; pagato ogni
giorno nuovo e largo tributo di sangue generoso; operato
tutto ciò che l’arte, l’ardire, il santo sdegno
dell’ingiusta aggressione suggerivano.
</p>

<p>
La mattina del 13 però i Francesi smascherano tutte
le loro batterie e con trenta bocche da fuoco battono
per sette giorni e sette notti i bastioni sesto e settimo,
e la sera del 21 vi spianano in tre punti la breccia.
Ora non restava più ai Francesi che di salirla; ai
<span class="pagenum" id="Page_320">[320]</span>
Romani di difenderla; e forse con maggior vigilanza
lo potevano. Ma la notte tra il 21 e il 22 i Francesi,
taciturni, rapidi, ordinati, tentano l’assalto; il battaglione
del reggimento <i>Unione</i>, che vi stava di guardia,
si lascia prima sorprendere, poi intimidire, poi
voltare in fuga; e gli assalitori, solleciti a trar profitto
del pánico, checchè n’abbia novellato l’Oudinot,<a class="tag" id="tag141" href="#note141">[141]</a>
son padroni quasi senza combattimento delle mura
di Roma.
</p>

<h3>XVIII.</h3>

<p>
A questo punto però il nostro eroe è chiamato a
rispondere dell’opera sua.
</p>

<p>
Presa la breccia, il Rosselli, divenuto audace a un
tratto, propone che ne sia tentata la ripresa, la notte
stessa, immediatamente; il Mazzini, che aveva in grande
stima il dottrineggiare del Generalissimo, creatura sua,
lo seconda; l’Avezzana si mostra dello stesso parere, e
tutti insieme vanno da Garibaldi, il quale, smantellata
e resa inabitabile Villa Savorelli, s’era trapiantato
pel momento al palazzo Corsini, e gli propongono,
quasi direbbesi lo pregano di mettersi a capo dell’immaginata
conquista, profferendogli, se acconsentisse,
quante forze gli fossero per occorrere. Garibaldi,
cosa maravigliosa in lui, dapprima si rifiuta alla prova,
affermando stanche e scoraggiate le truppe; poi, sollecitato
di nuovo, promette di mala voglia di cimentarsi
per le cinque della sera; però, venuta anche quell’ora,
si disdice per la terza volta e dichiara ineseguibile
l’impresa.
</p>

<p>
<span class="pagenum" id="Page_321">[321]</span>
</p>

<p>
Il Mazzini se ne sdegna, vede nella risoluzione di
Garibaldi la caduta di Roma e ne scrive irritatissimo
al Manara, quasi sperasse farsene un alleato od un
proselite. Pure Garibaldi, letta la lettera del Triumviro,
mormorò poche acerbe parole, ma non mutò divisamento.
Egli persisteva a credere che l’assalto alla
breccia, specialmente notturno, con truppe stanche,
sfiduciate, insospettite dalle voci di tradimento, orbate,
pei ripetuti combattimenti, dei migliori loro ufficiali,
sarebbe inevitabilmente fallito; e che oramai la sola
risoluzione provvida e urgente da prendersi fosse quella
di riparare dietro una nuova linea, ch’egli aveva già
ideato, e di ripigliare più ampiamente dietro di essa
la difesa.
</p>

<p>
Avesse torto o ragione, ci mancano i criterii per
sentenziarne. Certo chi consideri l’indole di Garibaldi
e rammenti che tanto più un’impresa lo allettava,
quanto più gli appariva arrischiata, penserà come
noi, che se egli si arretrava dinanzi a quella, piena
di tanta gloria, doveva avere le sue buone e forti ragioni:
nè si lascierà persuadere sì di leggieri ch’egli
volesse usare violenza alla propria natura, e rischiare
in un punto solo la sua popolarità e la sua fama per
un vano capriccio od un fanciullesco puntiglio. Ma la
questione non è qui: la questione è se Garibaldi disubbidì,
siccome molti pretesero, a ordini espressi, o
rigettò puramente un consiglio, e contraddisse una
proposta. E posto in siffatti termini il quesito, la risposta
non è dubbia. Tutti gli storici parlano di <i>proposte</i>,
di consigli, di preghiere; nessuno di comandi precisi
e categorici.<a class="tag" id="tag142" href="#note142">[142]</a> Il Rosselli propone l’attacco e offre
<span class="pagenum" id="Page_322">[322]</span>
le truppe; l’Avezzana e il Mazzini appoggiano la proposta;
Garibaldi acconsente, poi dissente: ecco tutto
quello che ne dicono gli storici, anche i più avversi al
Nizzardo. Ora non è così che si procede in guerra; non
è così che parlano i capitani d’esercito e i governanti
degli Stati. Il Rosselli, se era convinto del fatto suo,
doveva comandare, il Governo sancire coll’autorità
sua il comando del Generale in capo e il Generale subalterno
ubbidire od essere deposto, e l’impresa condotta
a termine ugualmente. Ma per parlare e operare
così conveniva non avere nel cuore di Roma la
piaga di due generali: l’uno di nome, l’altro di fatto;
conveniva che il Generale in capo comparisse un po’ più
di sovente sul campo di battaglia, e il Triumviro si
immischiasse un po’ meno di cose di guerra; conveniva
sopra ogni cosa che ognuno fosse al suo posto, che
tutte le forze lavorassero sotto l’impulso d’un solo
motore; che una mente, una volontà sola governassero
e difendessero Roma, al fine di glorificarne la morte,
se più non era possibile salvarne la vita.
</p>

<p>
Ed eran questi i motivi che apparentemente scusavano,
se non eran quelli che in segreto animavano
la mente di Pietro Sterbini la mattina del 22. Dicendo
«esser venuto il momento di concentrare nelle mani
d’un solo la somma delle cose,» e inetto il Rosselli e
fiacco il Triumvirato; va prima da Garibaldi a proporgli
la dittatura; questi disdegnosamente la ricusa;
non per questo lo Sterbini si smarrisce, e disceso
presso Ponte Sisto arringa i soldati, acclamando dittatore
il generale Garibaldi; prosegue ripetendo il
grido per Piazza Colonna, applaudito dalle turbe e
spalleggiato fin là dai facinorosi; quando un ardito
giovane fattosi incontro all’agitatore l’apostrofa acerbamente:
«Ai magistrati portasse le accuse e non sulle
<span class="pagenum" id="Page_323">[323]</span>
piazze, cessasse per Dio dall’agitare la face della
discordia anche in quelle ore supreme; e perchè non
cessava, gli appunta al petto un archibuso e lo pone
in fuga.» Ciò non ostante due o trecento sollevatori
recaronsi alle stanze dei Triumviri, ma il Mazzini ammonì
severamente gli oratori loro; e quando l’Assemblea
ebbe a deliberare sulla proposta introdotta in
un’adunanza segreta per dare a Garibaldi la dittatura,
ossia «il Governo supremo della difesa» come
lo Sterbini diceva, fu vinto il partito contrario, «e fu
meno male che Roma non saggiasse anche lo Sterbiniano
imperio.<a class="tag" id="tag143" href="#note143">[143]</a>»
</p>

<h3>XIX.</h3>

<p>
Abbiamo voluto narrare l’episodio quasi colle parole
stesse di Luigi Carlo Farini, affinchè si vegga che
nemmeno il caldo avversario di Garibaldi potè accagionarlo
d’aver mestato nell’insano complotto. Fu
tutto pensiero ed opera dello Sterbini, che il Garibaldi
ripudiò. La dittatura era forse la sola forma di Governo
ch’egli intendesse, e l’aveva perciò proposta
all’Assemblea romana fin dai primordii della Repubblica;
ma nel giorno in cui lo Sterbini, che pur l’aveva
la prima volta combattuta, veniva a proporgliela in
quel modo, egli l’aveva giudicata, peggio che inutile,
ruinosa e come tale rigettata.
</p>

<p>
Perduta la breccia e la speranza di riconquistarla,
ai Romani non resta fuori di Roma che il Vascello;
solo, ma formidabile sempre; e dentro Roma che il
tratto dei bastioni di Porta San Pancrazio e Porta
Angelica, e come seconda difesa la linea tracciata meglio
<span class="pagenum" id="Page_324">[324]</span>
che formata dai logori avanzi del Muro Aureliano.
Questa linea era sostenuta al centro dalle batterie così
dette del Pino; ad occidente dal bastione ottavo, e
dalla Villa Spada; ad oriente dai conventi di San Callisto
e di San Cosmate sulle falde dell’Aventino.
</p>

<p>
Gli è perciò intorno a queste posizioni che sta per
rinnovarsi la lotta. I Francesi, gagliardemente trincerati
nella breccia conquistata, avviano una terza parallela
e bersagliano le posizioni nemiche, scatenando
notte e giorno sulla città una pioggia di bombe, che
vanno spesso a danneggiare i monumenti e i capi
d’arte più famosi: i Romani afforzano Villa Spada,
affidano al valore d’una compagnia di Legionari del
Medici la ripresa della casa Barberini (colà ebbe fracassato
un braccio il capitano Gorini, e il corpo lacerato
da diciassette ferite Gerolamo Induno, e la
spalla forata di baionetta il giovinetto Cadolini), e non
lasciano al nemico che un monte di rovine; armano
di nuovi pezzi le batterie del Pino, afforzano Villa
Spada, tempestano di colpi bene assestati le batterie
francesi, sopportano con invitta costanza i disagi dei
lavori notturni, i guasti del bombardamento, i vuoti
della morte.
</p>

<p>
Tutti ingrandisce la coscienza d’un alto dovere. Il
Medici, fatta del Vascello una fortezza, con un manipolo
di prodi, d’approccio in approccio, di piano in
piano, di pietra in pietra, lo difende. Bersagliato notte
e giorno dalle artiglierie di Villa Corsini, tormentato
senza posa dalle carabine dei famosi Cacciatori d’Affrica,
sfabbricato in gran parte l’edificio che gli serviva
insieme di asilo e di rôcca, nulla basta a scrollar
la sua fredda, impassibile fermezza. Squarciato il secondo
piano, scende al primo; crollato anche il primo,
passa al pian terreno; diroccato questo pure, ripara
<span class="pagenum" id="Page_325">[325]</span>
nella cantina; minata anch’essa, s’accampa all’aperto;
ma non cede un sasso della sua ruina e la rende immortale.
</p>

<p>
Nè meno maravigliosi i difensori delle batterie; e
innanzi a tutti i cannonieri. Disuguali d’armi, mal
coperti da terrapieni improvvisati, costretti a combattere
con pezzi di campagna contro pezzi d’assedio,
più d’una volta fan tacere le batterie nemiche, ne
conquassano o ne demoliscono le opere, strappano,
per la giustezza dei tiri e l’intrepidezza della difesa,
grida d’ammirazione agli stessi nemici.<a class="tag" id="tag144" href="#note144">[144]</a>
</p>

<p>
Pure v’era un uomo che compendiava in sè tutti
gli eroismi, e pareva abbellire colla calma la morte e
render credibile coll’invulnerabilità il miracolo: ancora
Garibaldi. Lasciata pure Villa Spada, s’era fatto
costruire un capanno di stuoie presso la batteria del
Pino, la sua prediletta; e là, fra il rombo assordante
delle bombe francesi, passava i giorni e le notti speculando
attento le mosse del nemico, dirigendo il fuoco
della batteria, spacciando i suoi ordini a ogni parte
del campo, e trovando ancora il tempo di accordare
qualche udienza, persino al bel sesso, e modo di dormire
tranquillamente come in casa sua.<a class="tag" id="tag145" href="#note145">[145]</a>
</p>

<p>
<span class="pagenum" id="Page_326">[326]</span>
</p>

<h3>XX.</h3>

<p>
L’ora pertanto s’appressava. Dal 27 al 29 sette
batterie francesi, munite di trentuna grosse bocche
da fuoco, avevano tirato con brevi intervalli sopra
tutte le posizioni romane, e malgrado la virtù de’ difensori
fatto di esse mucchi di rottami e di sepolcri.
Al mattino del 29, il Casino Savorelli era distrutto,
la Porta San Pancrazio sfiancata, il bastione nono e
la Villa Spada gravemente danneggiati, la batteria
del Pino conquassata, infine il bastione ottavo, punto
di mira dell’assediante, ridotto una maceria e la
quarta breccia aperta ne’ suoi fianchi. Quei tre giorni
costarono ai difensori di Roma centottantacinque uomini
tra colpiti da morte e feriti; ma non per questo
smarrirono l’animo: la breccia era aperta; bisognava
difenderla: questo fu il giuramento, e fu tenuto.
</p>

<p>
La mattina del 30 due colonne francesi, sostenute
da riserve, muovono di fronte e da sinistra all’assalto
della breccia; i Romani li respingono disperati; assaliti
e assalitori si trovano ben presto corpo a corpo: un
fiero combattimento <i>a ferro freddo</i> s’impegna sul terrapieno.
Emilio Morosini, diciottenne eroe, gentil sangue
ticinese, fa colle sole armi sue eccidio di nemici,
e sebben ferito due volte, non resta dalla pugna: chè
trasportato da’ suoi alle ambulanze, ma abbandonato in
cammino e sopraggiunto dai Francesi non s’arrende
ancora, e mena di sciabola finchè gli basta la lena;
finchè una seconda palla nel ventre gli trapassa il bel
corpo e ne invola l’anima eroica.
</p>

<p>
Pure la breccia è salita, ma non vinta ancora; le
batterie della Montagnuola fanno strage degli assalitori:
i Francesi pagano ogni palmo di terreno col
<span class="pagenum" id="Page_327">[327]</span>
sangue de’ loro capitani; gli artiglieri si fanno tagliare
a pezzi sui loro cannoni, ma non s’arrendono;<a class="tag" id="tag146" href="#note146">[146]</a> esauste
le polveri, spezzate le baionette, fracassati anche
i calci de’ fucili, restano ancora a far barriera i petti
dei superstiti e i cumuli dei morti; fino a che, ahi
gloriosa, ma vana ecatombe!, il numero ha ragione
un’altra volta; i Francesi irrompono da ogni lato;
l’unica via di ritirata è minacciata, e non resta ai
sopravviventi altro riparo che Villa Spada. E quivi
Garibaldi, richiamata al Casino Savorelli la Legione
Medici, ormai dopo la perdita della seconda linea inutile
al Vascello, asserragliata Villa Spada, appoggiate
le spalle a San Pietro in Montorio, la sinistra a
San Callisto, l’estrema destra al bastione nono, tuttora
in piedi, tenta improvvisare una terza linea di
difesa. La notte però sospende il combattimento; il
dì vegnente sarà l’ultimo di Roma repubblicana.
</p>

<p>
Preceduti e spalleggiati dal fuoco incrociato di tutte
le batterie, i Francesi montano da ogni parte all’assalto;
ma il loro obbiettivo è sempre Villa Spada.
Colà si decide l’estrema sorte di Roma; colà Garibaldi,
il Manara, il Sacchi, i Legionari, i Bersaglieri, quanti
uomini son vivi e atti a impugnare un’arma, si preparano
all’estrema disfida. Il tetto, le mura, le porte
della casa, bombardati come un bastione, crollano da
ogni lato sui difensori; e spesso le rovine uccidono
quelli che le palle risparmiano, ma nessuno parla di
resa. Il Manara infiammato d’ardore eroico, aspirando
la strage e quasi desiderando la morte, corre da un
capo all’altro della casa, incoraggia i combattenti,
conforta i caduti, provvede dovunque alla difesa, governa
<span class="pagenum" id="Page_328">[328]</span>
la lotta; ma nel punto in cui s’affaccia ad una
finestra per osservare le mosse d’un cannone nemico,
una palla gli entra nelle viscere, e lo stramazza agonizzante
fra le braccia di Emilio Dandolo, a cui poco
dianzi aveva detto, come Ney a Waterloo: «Non ci
sarà dunque nessuna palla per me?»
</p>

<h3>XXI.</h3>

<p>
Un altro come lui aveva cercato, in quel baratro
infocato di Villa Spada, la morte; ma come se questa
non osasse troncare a mezzo il grande destino a cui era
serbato, non volle ascoltarlo. Il Manara in quel giorno
fu grande; Garibaldi parve terribile. «Egli rivelava
(scrive, coll’autorevolezza di chi ha veduto, Augusto
Vecchi) egli rivelava in quel giorno qual’uomo si fosse.
Ruotava d’ogni lato la spada; faceva mordere la polvere
ai mal venturosi che gli si spingevano dinanzi.
Pareva Leonida antico alle Termopili. Pareva Ferruccio
nel castello della Gavinana. Io tremava ch’egli
avesse a cadere da un istante all’altro; ma egli saldo
ristette siccome il destino.»
</p>

<p>
A mezzogiorno tutto era finito: Villa Spada era
perduta; Garibaldi si ritirava coi laceri avanzi de’ suoi
corpi per la Lungara, sperando ancora di arrestare
il nemico a Ponte Sant’Angelo; quando un rappresentante
del Popolo venne ad annunziargli che l’Assemblea
aveva bisogno d’interrogarlo sullo stato delle
cose, e l’attendeva in Campidoglio.
</p>

<p>
— Credete voi che in un’ora saremo di ritorno a
Villa Corsini? — chiese egli al Vecchi, che lo scortava.
</p>

<p>
— Lo credo....
</p>

<p>
— Allora partiamo, — e al galoppo, sordido di polvere,
intriso di sangue, fiammeggiante il volto per l’ardore
<span class="pagenum" id="Page_329">[329]</span>
della pugna recente, salì il Campidoglio. Al suo
apparire l’Assemblea ruppe in una salva d’applausi.
Informato che il Mazzini aveva proclamato: «Tre sole
vie rimaner aperte: capitolare; difendere la città a
palmo a palmo; uscire da Roma, Governo, Assemblea,
Esercito, e portare la guerra altrove;» e invitato a
salire la tribuna onde esporre il parer suo, rispose:
</p>

<p>
«La difesa oltre Tevere impossibile: possibile ancora
al di qua del fiume la guerra di barricate; ma
a patto che tutta la popolazione si ritiri e s’interni
nella città; e che tutto ciò sia effettuato entro due
ore. Dover suo soggiungere che anco siffatta difesa
non avrebbe potuto durare che pochi giorni. Solo la
dittatura d’un uomo energico (e tutti sentivano a
chi egli alludeva) poteva salvar Roma. Egli la propose
fin dal 9 febbraio: non fu ascoltato; oramai era
tardi. Quanto a lui, null’altro restavagli che uscir di
Roma col resto de’ suoi prodi, e tener alta la bandiera
della patria fino all’estremo.<a class="tag" id="tag147" href="#note147">[147]</a>»
</p>

<p>
Ciò detto laconicamente, tornò al suo campo; e
l’Assemblea, respinta ogni idea di resistenza, votò il
Decreto ormai celebre:
</p>

<p>
«In nome di Dio e del Popolo
</p>

<p>
»L’Assemblea Costituente Romana cessa una difesa
divenuta impossibile e sta al suo posto.»
</p>

<p>
E poichè per effetto di questo Decreto il Triumvirato
aveva rassegnato l’ufficio, al Municipio romano,
rimasta unica autorità legittima, spettò negoziare col
vincitore i patti della resa. Se non che avendo il Generale
francese rifiutate le più oneste condizioni, tra
le altre quella del rispetto delle persone e delle cose,
Roma sdegnosamente ruppe ogni negoziato, preferendo
<span class="pagenum" id="Page_330">[330]</span>
subire l’estremo arbitrio del vincitore al disonore di
sottoscrivere con lui una resa, che avrebbe dato alla
conquista brutale l’aspetto d’una vittoria civile; e
tolto a lei, vittima, di levare un’estrema protesta contro
quella bugiarda sorella, che dopo averla assalita
con perfidia, combattuta talvolta col tradimento, vinta
colla sola virtù del numero, veniva a negarle in faccia
quel supremo diritto della incolumità delle vite e degli
averi, che persino l’austriaco Gorgowscky aveva riconosciuti
a Bologna.
</p>

<div class="chapter">
<p>
<span class="pagenum" id="Page_331">[331]</span>
</p>

<h2 id="cap6"><span class="smcap">Capitolo Sesto.</span>
<span class="smaller">DA ROMA AL SECONDO ESIGLIO.<br>
[1849-1854.]</span></h2>
</div>

<h3>I.</h3>

<p>
A mezzogiorno del 2 luglio, non per anco entrati
i Francesi in Roma, Garibaldi radunava sulla Piazza
del Vaticano le milizie della sua divisione, e fatto formare
il quadrato le arringava press’a poco così:<a class="tag" id="tag148" href="#note148">[148]</a>
</p>

<p>
«Soldati, io esco da Roma. Chi vuole continuare
la guerra contro lo straniero venga con me. Non posso
offrirgli nè onori nè stipendi; gli offro fame, sete,
marcie forzate, battaglie e morte. Chi ama la patria
mi segua.»
</p>

<p>
<span class="pagenum" id="Page_332">[332]</span>
</p>

<p>
Strepitose acclamazioni a Garibaldi e all’Italia risposero
al laconico appello; a seguirlo però non, si
profferirono che al più tremila uomini;<a class="tag" id="tag149" href="#note149">[149]</a> i resti cioè
della Legione italiana, buona parte della polacca e del
battaglione Medici, grossi manipoli di finanzieri, di
studenti e d’emigrati, i superstiti Lancieri di Masina,
circa quattrocento Dragoni; ma dei Bersaglieri lombardi
pochissimi.
</p>

<p>
Ma a lui, avvezzo alle <i>guerillas</i> dell’Uruguay, paiono
anche troppi. La sera del giorno stesso esce furtivo
da Porta San Giovanni; e lasciando tutti incerti della
sua mèta, s’incammina per la Tiburtina. Gli cavalca
al fianco, in vesti virili, già incinta del quarto figlio,
pronta a tutti i cimenti la sua Anita; gli fa da guida
Ciceruacchio, fuggente esso pure co’ figli l’abbominio
della vista straniera; l’accompagna Ugo Bassi, avido
di martirio; ne seguono le sorti Sacchi, Marocchetti,
Montanari, Hoffstetter, Cenni, Livraghi, Isnardi, Sisco,
Ceccaldi, Chiassi, Stagnetti, Bueno, Müller, l’eletta
de’ suoi ufficiali superstiti. Giunto in sull’alba del 3
a Tivoli, divide la sua truppa in due legioni, ripartita
ciascuna in tre coorti, e affida il comando della
prima legione al Sacchi; pone la cavalleria agli ordini
del Bueno; dà l’unico cannone al Müller; compone
il suo Stato Maggiore di: Marocchetti capo, Hoffstetter
ufficial di dettaglio, Cenni aiutante di campo, Montanari,
Torricelli, Stagnetti, e altri, ufficiali di ordinanza;
nomina Gianuzzi e Fumagalli commissari
alle proviande; fa sparger voce che mira al Napoletano.
Al tramonto infatti, levato il campo, marcia buon
<span class="pagenum" id="Page_333">[333]</span>
tratto verso mezzogiorno; indi volge improvviso a settentrione,
pernotta a Monticelli, e la mattina del 4
s’accampa a Monterotondo.<a class="tag" id="tag150" href="#note150">[150]</a>
</p>

<p>
Qual era pertanto il suo disegno? dove andava?
a che mirava? Degli storici che abbiamo sott’occhi,
l’uno gli attribuisce il pensiero di chiudersi a Spoleto,
munitissima altura, e di continuare colà la resistenza;
altri gli affibbia il proposito di sollevare le
Marche e l’Umbria; altri di gettarsi in Toscana, e
assalirvi gli Austriaci; questi di avviarsi a Venezia,
quegli di rimeditare l’impresa del Regno; e in verità
se egli volgeva in mente tutte queste ed altrettali cose,
e se a tutte pareva ugualmente disposto, secondo le
opportunità e gli eventi, una sola ne voleva chiaramente
e saldamente: cadere ultimo; tener viva la
fiamma finchè le bastasse soffio di vita; morire, se era
d’uopo, avvolto tra i laceri brani della sua bandiera;
ma non patteggiare collo straniero.<a class="tag" id="tag151" href="#note151">[151]</a>
</p>

<p>
<span class="pagenum" id="Page_334">[334]</span>
</p>

<p>
Frattanto, facile a prevedersi, la persecuzione era
già cominciata. L’Oudinot gli sguinzaglia contro due
colonne, l’una delle quali guidata dal generale Molière
gli dava la caccia fin sotto Albano; l’altra comandata
dal Morris l’andava a cercare sulla via di
Civita Castellana; il borbonico Statella gli moveva
alle spalle dal Tronto; gli Spagnuoli di Don Consalvo
appostati a Rieti gli sbarravano la destra; e gli Austriaci
del D’Aspre, accampati nell’Umbria, l’aspettavano
di fronte a Foligno e gli chiudevano le due vie
di Perugia e d’Ancona. Come si vede, eran quattro
eserciti che lo serravano da ogni parte entro una
<span class="pagenum" id="Page_335">[335]</span>
maglia di ferro, e guai se l’inseguíto sbagliava una
mossa: era perso inevitabilmente. Ma l’inseguíto si
chiamava Garibaldi; quella guerra l’aveva fatta dieci
anni in America; si può quasi dire che l’aveva inventata
lui; ed era bravo davvero chi lo coglieva.
Levare il campo quasi sempre di notte, e mai ad
ora fissa; marciare con pochi impedimenti; accampare
nei luoghi nascosti; frugar senza posa il terreno
d’ogni intorno; spinger scorribande in tutti i sensi;
accennare ad una mèta e camminare improvviso per
l’altra; partire ostensibilmente per la via maestra
e fuori di vista scappar per le traverse; calcolare il
tempo e studiare il passo come in un ballo; mangiar
poco e in fretta, ma incettar viveri oltre il bisogno per
parer più numerosi; aver per fede che con pochi valorosi
si fa assai più che in molti timidi e fiacchi:
ecco l’arte colla quale egli sperava di uscire anco
quella volta dalla grande pania che gli era tesa; e
forse lasciare ai quattro nemici che lo braccavano
come belva un ricordo imperituro della sua arte. E questa
arte egli non usò mai con tanta perfezione di
disegno e di opera come in quella ritirata, capolavoro
del guerrillero.
</p>

<h3>II.</h3>

<p>
Nel pomeriggio del 3 stacca la marcia da Monterotondo;
il 6 è a Confine; il 7 a Poggio Mirteto; l’8 a
Terni, dove s’incontra col colonnello Forbes, che viene
a portargli una colonna di ottocento uomini, resti di
molti corpi sbandati nella campagna, e due altri pezzi
di cannone.
</p>

<p>
Ma Terni è centro di cinque vie; per essa si può
tanto salire a Foligno, quanto ridiscendere a Rieti;
<span class="pagenum" id="Page_336">[336]</span>
come voltare per Narni e Viterbo, come salire a Todi e
Perugia; quale sarà la buona? Garibaldi non cerca a
lungo. Lancia in ogni passo scorribande per ingannare
gl’inseguenti; spinge un’avanguardia di cavalli fino
a San Gemini sulla strada di Todi e il dì appresso
(9 giugno) vi si conduce egli stesso col grosso del
corpo. Colà però l’orizzonte comincia a intorbidarsi.
</p>

<p>
Troppo facile batter le mani da Piazza Vaticana,
al programma «fame, sete, battaglie;» ma eseguirlo
giorno per giorno, punto per punto, qui la difficoltà,
hoc opus, hic labor, e s’intende che nemmeno a tutti coloro
cui bastava l’animo bastasser parimente le forze.
Tanto più che, sarebbe vano nasconderlo, della gente
che Garibaldi traeva seco non tutti certamente erano
quel fiore d’eroi, e quella quintessenza di galantuomini
che il Capitano nella credula mente aveva sognato.
Molti aveva spinto sotto le sue insegne indomito
amor di patria, o innocente vaghezza di avventure, ma
non pochi altresì la vita famelica e disperata, la
gola di bottino, la speranza di pescare nel torbido,
o perdersi nel fosco; se pur, a dir tutto, non v’era
taluno cui non era discaro di coprire col camiciotto
del volontario qualche vecchia e incomoda magagna
di polizia.
</p>

<p>
Però nulla di più naturale che sintomi di scoramento,
di stanchezza e d’indisciplina fossero apparsi
nelle file sin dai primi giorni; che le diserzioni prima
a frotte, poi in massa, fossero già cominciate e andassero
crescendo; che i reati di violenza, di ladroneccio,
d’insubordinazione sempre più spesseggiassero,
e malgrado la espressa volontà del capo di reprimerli
energicamente, non fossero sempre scoperti e
puniti; che infine, per tutte quelle cagioni che erano
inseparabili da siffatta impresa, la colonna ne restasse
<span class="pagenum" id="Page_337">[337]</span>
ogni giorno più assottigliata, indebolita e scompigliata.
</p>

<p>
Aggiungasi che le popolazioni sobillate da chierici
venivano manifestandosi sempre più ostili; sicchè
grande la difficoltà di procacciarsi viveri, ricoveri,
guide, notizie, quanto ad una truppa in guerra, specie
a quella, sarebbe stato indispensabile; impossibile poi
ottenere checchessia da frati e monache, che sbarravano
in faccia ai Garibaldini le porte de’ loro conventi,
li accoglievano talvolta a schioppettate, sguinzagliavano
contro di loro, come in quel di Todi, persino i mastini
di guardia; rendevano necessari castighi e rappresaglie,
che di contraccolpo inasprivano i conflitti e assiepavano
di nuovi triboli e maggiori perigli la via già
tanto tribolata e perigliosa. Infine, cosa più grave, due
dei quattro inseguenti s’avvicinavano a gran passi,
e il terreno sul quale Garibaldi poteva manovrare
andava sempre più restringendosi. Concordi notizie
infatti recavano che da un lato i Francesi del Morris
erano già mossi da Viterbo in marcia per Orvieto, e
che dall’altra gli Austriaci concentrati a Foligno, come
annunziava in un suo bando il generale Stadion, si
preparavano a marciare su Todi, «per ridurre al dovere
le masnade che infestano le terre occupate dalle
vittoriose armi dell’Impero.» Ora, chi pensi che Todi
è quasi al centro del trivio Orvieto-Perugia-Foligno,
intenderà quanto fosse arduo il problema che a Garibaldi
veniva imposto. Se marciava per la via di Foligno
o di Perugia, dava di cozzo negli Austriaci; se
per l’altra d’Orvieto, andava ad urtar nei Francesi;
se fermava il campo a Todi, rischiava d’averli sulle
spalle entrambi. Tutto considerato, non gli restava sui
nemici che un vantaggio di poche miglia e di poche
ore; e avendo indovinato che in quelle poche ore e in
<span class="pagenum" id="Page_338">[338]</span>
quelle poche miglia stava la salvezza, se la conquistò
da par suo. Manda a scorazzare la strada di Foligno
per far credere che egli mira di là; spedisce il Müller
con i suoi cavalli scortato da una compagnia della Legione
a perlustrare i dintorni d’Orvieto, coll’ordine di
spingere esploratori fin sulla strada Montefiascone-Viterbo;
seppellisce i due cannoni del Forbes e non serba
che il cannoncino di montagna; e quando è assicurato
dai suoi scorridori che i due nemici sono tuttora tanto
lontani da potervi scivolare in mezzo, lascia Todi la
sera del 12, passa il Tevere a Ponte Acuto, e s’incammina
per Orvieto non tuttavia per la maestra, ma
per la viottola più montuosa ed obbliqua di Brodo,
dove nella giornata del 13 pianta il campo. E Brodo,
basta un’occhiata alla carta per accertarsene, offriva
ancora un altro grandissimo vantaggio: lo allontanava
d’una tappa così dai Francesi come dagli Austriaci,
senza scostarlo per questo dalla Toscana, sua mèta;
verso la quale era sempre libero di camminare, sia
per la grande strada Orvieto-Siena, sia per Val di
Chiana, per mezzo della quale poteva sbucar sotto
Arezzo.
</p>

<p>
Ma il 13 sera, essendosi per altre perlustrazioni
accertato che il generale Morris era ancora lontano,
si decide a staccare la marcia per Orvieto, presso la
quale città giunge sul mattino del 14. Quivi però, saputo
che i Francesi avevano ordinato quattromila razioni di
pane, segno della loro vicinanza, e visto l’animo ostile
degli Orvietani che per prima accoglienza gli serrarono
le porte in viso, decide saviamente di tornare
all’aperto, prendendo, per ogni evento, una buona
posizione a cavaliere della strada di Ficulle, verso cui
s’incamminava. A sera però gli Orvietani, ridesti da
una scintilla di patriottico pudore, apersero le porte,
<span class="pagenum" id="Page_339">[339]</span>
cedettero a Garibaldi il pane destinato ai Francesi, e
vollero essi pure festeggiare il famoso uomo che consentì
a salire in città. Ma non per questo egli s’indugia,
e nel pomeriggio del 15, mezz’ora prima che
i Francesi entrassero in Orvieto, aveva già levato il
campo e marciava di buon passo verso Ficulle. Vi arriva
a sera; e a ciel sereno, in un bel prato, una fresca
fontana poco lunge, la moglie accanto, le stelle sul
capo, i nemici d’ogni intorno, ma sempre la speranza
nel cuore, si accampa e riposa. Non perde però tempo:
i Francesi lo serrano alle calcagna da Orvieto; gli
Austriaci gli muovono novamente incontro da Perugia,
e bisogna studiare il passo.
</p>

<p>
Parte la mattina del 16; fatte poche miglia, abbandona
la strada maestra e si butta a Sole, dove rifiata
poche ore; la notte del 16, per alpi disabitate e sentieri
impervii, sotto una pioggia dirottissima e in mezzo
a tenebre fitte guadagna tuttavia il confine toscano
e giunge al mattino del 17 a Cetona; dove la popolazione,
cosa rara, gli muove incontro festosa, onde,
nota l’Hoffstetter, «fu quella la prima volta che la
brigata, dacchè era uscita da Roma, dormì acquartierata.»
Ma <i>uno avulso non deficit alter</i>: liberatosi da
uno dei persecutori, perchè i Francesi non possono
sconfinare in Toscana, gliene restano sempre di fronte
altri due: gli Austriaci che scendono da Perugia a
sbarrargli il passo; e i Toscani che tenevano presidii
tra Sarteano e Chiusi e potevano, se non arrestarlo,
impacciare i suoi movimenti e molestarlo.
</p>

<p>
Pure non se ne sgomenta. Fortificatosi a Cetona,
circondati i suoi fianchi d’imboscate, coperte le sue
spalle di pattuglie, manda celeremente una grossa
squadriglia a battere la strada Sarteano e Chiusi, e
quando gli riportano d’averne snidati e messi in fuga
<span class="pagenum" id="Page_340">[340]</span>
pochi Toscani<a class="tag" id="tag152" href="#note152">[152]</a> ivi appiattati, ripiglia la marcia; dorme
il 17 a Sarteano; entra il 18 a Montepulciano, dove
uomini, donne, frati, fanno a chi più lo colma di cortesie,
di carezze, di banchetti; e dove, esaltato probabilmente
<span class="pagenum" id="Page_341">[341]</span>
da quelle accoglienze strepitose, pubblica un
ardente manifesto ai Toscani, col quale li invita ad
insorgere contro la tirannide domestica e straniera.
Fu però l’illusione d’un istante: l’appello si perdette
nella profonda indifferenza delle popolazioni, come un
tizzone in un’acqua morta; e Garibaldi, presago oramai
di quello che l’attendeva in Toscana, ma parato
ad ogni fortuna, continua il suo fatale cammino.
</p>

<p>
Giunto però sull’albeggiare del 20 a Torrita, prende
una grande risoluzione! Visto l’effetto del manifesto
di Montepulciano, e forzato da troppi indizi a convenire,
che se mai v’era cosa, in quei giorni, impossibile
era un’insurrezione toscana, delibera istantaneamente
di mutar obbiettivo e schacchiere, di abbandonare
al più presto il Granducato e il centro d’Italia e di
prendere per nuova mèta l’Adriatico e Venezia! A che
pro infatti sforzarsi a galvanizzare de’ popoli morti,
se Venezia viveva ancora? Perchè ostinarsi a suscitare
da ceneri estinte l’incendio? Là sulla Laguna ardeva
sempre quel grande focolare, in cui si concentrava ancora
quanto di fuoco esisteva in Italia! Venezia era
tutto per Garibaldi! A Venezia l’Italia; a Venezia la
libertà; a Venezia l’onore; a Venezia la guerra; a Venezia
infine due campi: la terra per il soldato del
30 aprile, il mare per l’ammiraglio di <i>Las Cruces</i>;
due campi a lui famigliari come all’anfibio i meandri
del suo fiume e i recessi delle sue rive, e nei quali
egli poteva ancora, favorendo la fortuna, rinnovare i
prodigi di Montevideo, e colla duplice natura donatagli
da Dio servire due volte la patria.
</p>

<p>
Però fin da quel giorno Garibaldi ha già fermato
il suo piano: salire fin presso Arezzo; passare, riguadagnando
qualche marcia sui Tedeschi, dal Subapennino
al grande Apennino; scendere tra Pesaro e
<span class="pagenum" id="Page_342">[342]</span>
Ravenna all’Adriatico; imbarcarsi nel punto più opportuno
e veleggiare per Venezia.
</p>

<h3>III.</h3>

<p>
E con tale proposito parte per Foiano, dove sosta
alcune ore; alle 5 di sera del 21 luglio traversa la
Chiana e arriva a Castiglion Fiorentino; ivi, acchiappato
un cacciatore tirolese travestito alla contadina,
gli scopre indosso un biglietto che il Comandante di
Perugia scriveva al Comandante d’Arezzo, per dirgli
che in quella notte gli arriverebbero in Arezzo altre
quattro compagnie; non fucila perciò il messo, ma fa
tesoro dell’avviso e stende le sue reti per cogliere di
sorpresa l’annunciato nemico. Disgraziatamente il rinforzo
austriaco si arresta a Cortona; e Garibaldi, giudicando
imprudenza aspettare di più, muove con tutta
la sua gente per Arezzo, in faccia alla quale arriva sul
mattino del 21 ed a cui manda a chiedere transito,
viveri e quartiere per un giorno. Ma gli Aretini, soffiati
dal bernesco Guadagnoli che dipinge i Garibaldini
come un’orda di scampaforche e di saccomanni,
sbattono loro le porte sul viso; i contadini, ancora
ossessi dallo spirito reazionario d’Aprile, corrono alle
armi per respingere i diabolici invasori; la poca truppa
austriaca di guardia, forse un cento di uomini, sta di
rinfianco; e Garibaldi, cui non conviene indugiarsi a
combattere, è costretto ad appagarsi de’ viveri e a serenar
sotto le mura. Pure non è ancora quello il pericolo
maggiore; il pericolo sta nelle colonne austriache
che lo premono da ogni parte, e possono in poche ore
aver chiuso il loro anello di ferro e tolto ogni scampo.
Infatti da occidente avanza per la strada di Siena-Arezzo
l’avanguardia del Stadion; da mezzogiorno
<span class="pagenum" id="Page_343">[343]</span>
salgono quelle quattro compagnie che vedemmo a Cortona;
a settentrione occupa Anghiari con una seconda
colonna veniente essa pure da Toscana l’arciduca Ernesto;
da oriente infine altre colonne, spiccate da
Rimini e da Pesaro, convergono tutte verso il medesimo
punto, e compiono il cerchio. Ma Garibaldi vegliava,
e affidatosi ancora al suo infallibile talismano
del moto perpetuo, abbaglia, stanca, confonde con innumerevoli
andirivieni a destra, a manca, alla fronte,
alle spalle, il suo quadruplice nemico;<a class="tag" id="tag153" href="#note153">[153]</a> e colto il tempo
e la mossa, come uno schermidore, spianta le tende
da Arezzo, lascia che la sua retroguardia baratti alcune
schioppettate colle punte d’avanguardia del Stadion
arrivata per l’appunto, volta rapido per Monterchi,
a metà cammino tra Arezzo e Città di Castello;
vi riposa tutto il 23; e la notte fa un celere fianco
sinistro e va, per i più aspri sentieri della montagna,
a piantare il campo sulle alture di Citerna.
</p>

<p>
<span class="pagenum" id="Page_344">[344]</span>
</p>

<p>
Il luogo alpestre munito dalla natura, la sua postura
al centro del quadrivio pel quale s’avanzava
il nemico, lo rendono adatto così ad esplorare gran
tratto di paese ed a difendersi da forze superiori, come
a dare alle colonne, decimate e affrante, un po’ di quel
riposo, di cui avevano tanto bisogno: e Garibaldi se
ne fa un campo trincerato e vi dimora parte del 24
e tutto il 25. Ma in sulla sera del dì stesso, avvertito
da’ suoi esploratori che l’arciduca Ernesto era già
coll’avanguardia a Borgo San Sepolcro e che le altre
due colonne gli si serravano addosso da Arezzo e da
Città di Castello, non s’indugia più oltre e risolve
estemporaneamente il passo decisivo. Lancia sulla
strada di Città di Castello forti pattuglie per trarre
i nemici nell’inganno che egli volesse aprirsi il varco
per quella via; ne spinge altre verso Borgo San Sepolcro
col medesimo intento; e lasciando gli Austriaci
scaramucciare colla sua retroguardia, che essi scambiano
per la sua avanguardia, ripassa, notte tempo,
il Tevere presso Borgo San Sepolcro, scende a San Giustino
e vi riposa la notte del 26; poi allo spuntar
del giorno intraprende la salita del monte Luna, in
cima dell’Apennino centrale, il sommo dell’arco che
egli descriveva. «La strada (dice il Carrano, traducendo
l’Hoffstetter<a class="tag" id="tag154" href="#note154">[154]</a>) la strada corre su pel monte
per molte giravolte. Per queste andava l’assottigliata
schiera, quasi segnando grandi spire fino alla
sommità. Cavalcava innanzi il Garibaldi colla sua
moglie e collo Stato Maggiore in mantelli bianchi:
seguivano i pochi Lancieri dell’estinto Masina;
poi l’altra cavalleria a due a due, i cui piccoli
cavalli montavano nitrendo e sbuffando; poi i
<span class="pagenum" id="Page_345">[345]</span>
saccardi<a class="tag" id="tag155" href="#note155">[155]</a> che si cacciavano innanzi non meno di quaranta
muli carichi di salmerie, gridando, bestemmiando, scudisciando;
veniva appresso una mandra di buoi bianchi
dalle grandi corna e ricurve; seguiva poco discosta la
prima legione, condotta dal Sacchi, che si distingueva
per i cappelli puntuti alla calabrese; poi veniva il
piccolo cannone tirato da quattro cavalli; poi la seconda
legione, guidata dall’inglese Forbes, in camiciotti
di tela; in ultimo, uniti a pochi finanzieri, i superstiti
Bersaglieri del Manara. In tutto non erano più
di duemila uomini, disposti a far fronte in dietro a
ogni momento per respingere i sempre aspettati assalti
del nemico; e serenarono sulla vetta del monte.»
</p>

<h3>IV.</h3>

<p>
All’alba del dì seguente la colonna comincia la
discesa del versante opposto e seguendo, giù sempre
per profondi e selvosi burroni, il corso del Metauro,
andò a sostare, verso le dieci del mattino, nel villaggio
di Mercatello. Sennonchè alcuni scorridori inviati
di colà, costume solito, a perlustrare la strada, riportano
che una colonna austriaca proveniente da Pesaro
è presso a Sant’Angelo in Vado; mentre altri
messaggi, da altre bande, recano che altre colonne
occupano già Borgo San Sepolcro, Pieve Santo Stefano
e Sestino, vale a dire tutti i passi di Toscana e di Romagna.
Nuova stretta, nuova strategica per uscirne;
la prima idea di Garibaldi fu di assalire la colonna
<span class="pagenum" id="Page_346">[346]</span>
di Sant’Angelo in Vado e di aprirsi la strada all’Adriatico
colla baionetta; ma poco stante, meglio
esplorate le posizioni e la forza del nemico, mutò divisamento.
Dappoichè suo scopo non era tanto combattere
quanto arrivare, apposta un forte distaccamento
a guardare Sant’Angelo in Vado; un altro ne
lascia a Mercatello a tener a bada il nemico che
s’avanza da Sestino; indi per un sentiero di montagna,
poco prima scoperto, spunta col grosso della colonna
la posizione di Sant’Angelo in Vado, trapassa
dalla Valle del Metauro in quella del Foglia, traversa
questo torrentello, continua per Macerata Feltria, dove
la sera del 29 s’accampa. Era scampato da un altro
frangente; aveva girato a destra un’altra volta il nemico,
in quella ultima con qualche perdita materiale
e con maggior danno morale.
</p>

<p>
Infatti il distaccamento Dragoni lasciato a guardia
di Sant’Angelo, sorpreso, per negligenza sua, da uno
squadrone d’Ussari, va in rotta così precipitosa, che
Anita stessa, la quale cavalcava alla retroguardia, frustava
i fuggenti collo scudiscio e li apostrofava col
nome di codardi. E il fatto sarebbe stato per sè solo
insignificante, se l’effetto del brutto esempio non si
fosse ripercosso in tutta la colonna, e non avesse dato
a quelle milizie già scorate, sfinite e decimate ad ogni
ora dalle diserzioni e dalle malattie, un colpo mortale.
</p>

<p>
Oltre di che gli Austriaci ebbero il modo di scoprire
più prontamente la direzione della colonna principale
e di ritornare novamente sulle sue orme. E,
come dicemmo, la colonna principale fin dalla sera
del 29 era già a Macerata Feltria accampata in buona
posizione colla fronte a Sant’Angelo; i fianchi ben
guardati; numerosi fuochi al bivacco ostentati ad arte
e tenuti vivi tutta notte, affinchè il nemico s’addormentasse
<span class="pagenum" id="Page_347">[347]</span>
nella sicurezza che anche il campo garibaldino
dormisse. Ma i fuochi ardevano tuttavia, e Diana
non era ancora apparsa sull’orizzonte, che Garibaldi,
fatti sfilare innanzi gli impedimenti, spianta, in men
che non si dica, l’accampamento; sempre pei calli più
dirupati e nascosti guadagna verso il mezzodì del 30
le alture di Carpegna, ne riparte sul vespro, traversa
la Valle del Conca, rifiata alcune ore in un bosco, e
al tocco dopo mezzanotte ripiglia la marcia alla volta
di San Marino.
</p>

<p>
A San Marino. E perchè? Qual fine lo guidava?
Quali speranze aveva egli fondate, Garibaldi, sopra
la famosa Repubblichetta rimasta dai giorni dell’Alberoni
inviolata? Mirava egli soltanto a guadagnar
tempo ed a transitare per il suo territorio, o ne
sperava qualcosa di più? Ma non sapeva dunque che
San Marino era Stato neutrale e che le leggi della
neutralità vietano il passo a gente armata, in guerra
con Stati amici? O si lusingava forse che, trattandosi
di soldati perseguitati e infelici d’una Repubblica sorella,
il Governo di San Marino avrebbe fatto uno
strappo anche alla sua Costituzione, e non che aperto
le porte della sua capitale, aiutati, se occorreva, i fratelli
che vi si rifugiavano?
</p>

<p>
Forse sì! Chi conobbe Garibaldi sa che nessuna
idea durò mai maggior fatica a entrare nel suo cervello,
dell’idea di legge. Egli è morto, certamente, senza intendere,
soprattutto senza essere persuaso, che la legge
è vincolo inviolabile, universale, uguale per tutti, e
perenne, finchè un’altra legge, allo stesso modo deliberata
da un legislatore altrettanto legittimo, non
l’abbia abrogata e mutata. Per lui non vi furono mai
altre leggi che quella della sua coscienza; e tutte le
volte che egli trovò sul suo cammino la legge civile,
<span class="pagenum" id="Page_348">[348]</span>
se n’ebbe la forza la infranse, se no ne subì il giogo;
ma giudicandola in cuor suo una violenza e una tirannía.
Epperò la legge della neutralità di San Marino
che cos’era ella mai in faccia a quell’altra gran legge
superiore, che impone a tutti di soccorrere la virtù
sventurata e di proteggere i deboli perseguitati; od al
cospetto di quell’altro dovere d’un ordine meno alto,
ma non meno imperioso, che prescrive a tutti gl’Italiani,
e i Sanmarinesi lo erano bene, di difendere i
loro fratelli di patria contro lo straniero? Per questo,
senza affermarla recisamente, ripetiamo l’opinione
nostra che la prima idea, onde Garibaldi fu mosso
verso San Marino, fu quella di chiedere alla Repubblica,
se non propriamente un’alleanza pubblica, una
complicità segreta; e che soltanto più tardi, forzato
dagli eventi, mutò i suoi propositi e moderò le sue
pretese.
</p>

<h3>V.</h3>

<p>
Ma che non gli restasse più oramai altro rifugio
fuorchè il Titano, lo dimostra da sè solo il fatto che se
un altro ne fosse esistito, egli l’avrebbe scoperto.
Oramai la sua non era più una ritirata: era una fuga;
fuga di leone ferito che si rivolta di tratto in tratto,
e mostra le zanne al branco dei cacciatori che lo persegue,
ma fuga irreparabile. La colonna austriaca girata
a Sant’Angelo in Vado, appena scoperta la sua
direzione, gli si era posta tostamente alle calcagna;
la colonna dell’arciduca Ernesto continuava ad inseguirlo
dal lato opposto; un’altra colonna era già in
moto da Rimini; San Marino era, può dirsi, circondato,
e non lasciava più altro spazio di mezzo, se non
quello per l’appunto che occorreva alla colonna Garibaldi
<span class="pagenum" id="Page_349">[349]</span>
per continuare a fuggire. Ed anche il fuggire
diveniva d’ora in ora più difficile. Le retroguardie
garibaldine toccavano quasi l’avanguardia degli Austriaci;
e uno scontro era imminente. Garibaldi però
studiava il passo; e la sera del 30 luglio, giunto a
poche miglia dal Titano, spediva innanzi il Padre Ugo
Bassi per chiedere al Governo della Repubblica il passaggio
della colonna sul territorio sanmarinese, e i
viveri occorrenti. Il Primo Capitano Reggente Belzoppi
accolse benignamente l’oratore; ma rispose che i doveri
della neutralità gli vietavano assolutamente di
assentire alla prima sua domanda: «Quanto ai viveri
era questione d’umanità, e se le truppe di Garibaldi
avevano fame, la Repubblica le avrebbe fornite del
necessario; all’indomani, però, ed al confine, che non
dovevano in qualsivoglia caso oltrepassare.»
</p>

<p>
Il Bassi accettò per conto suo i patti; ma ripartito
per riferirli al suo Generale, lo trovò già in cammino.
Gli Austriaci infatti, raggiunta la retroguardia
garibaldina, l’avevano attaccata, e poichè ormai lo
sconforto e la demoralizzazione avevano spento ogni
valore, messala facilmente in rotta, mietendone feriti
e prigionieri e togliendo loro l’unico cannoncino, che
scaraventano, grande trofeo e grande vendetta, in un
vallone. Allora il Condottiero si persuase che tutto
era finito, e senza aspettare nemmeno la risposta del
Bassi, si decise a varcare il confine della Repubblica;
e alle 7 antimeridiane del 31 luglio giunse sotto le
mura di San Marino. Grande al suo apparire fu l’allarme
de’ Sanmarinesi; ed altro non potendo, inviarono
a Garibaldi per intimargli non oltrepassasse la porta
della città. E di ciò furono paghi incontanente, chè
Garibaldi stesso si pose in faccia alla porta per impedire
alle sue truppe sopravvegnenti che passassero
<span class="pagenum" id="Page_350">[350]</span>
oltre, ordinando loro s’arrestassero nel Borgo e nel
Piazzale esterno, chiamato lo Stradone. Ma circa alle 9
del mattino stesso avendo il Reggente mutato consiglio
e invitato Garibaldi a salire in città, questi non
se lo fece ripetere; e cavalcato più che frettoloso al
palazzo della Reggenza, vi trovò il Belzoppi disposto
a qualsiasi transazione potesse conciliare la dignità
e la incolumità della Repubblica coi doveri dell’asilo
e dell’umanità. Però neppure il Condottiero fu esigente.
«Solo una forza maggiore della mia volontà,
disse, mi costrinse a violare il territorio della Repubblica;
non chiedo per me e la mia gente che il vitto
quotidiano e un temporaneo rifugio. Quanto alle armi
siamo pronti a deporle, se il Governo di San Marino
s’impegna a farsi nostro mediatore presso i Comandanti
austriaci, e ottenerci salve la vita e la
libertà.»
</p>

<p>
E il Reggente assentì a tutti i patti; accettò il
mandato della mediazione, assicurò de’ viveri, e null’altro
scambio richiese che una rigorosa disciplina
ai soldati e la sicurezza delle persone e delle sostanze.
«Ed io vi ringrazio (replicò Garibaldi), e vi prometto
che nella breve mia sosta, <i>se i Tedeschi non mi attaccano,
io non li attaccherò</i>.» Così accommiatatosi,
andò a prender stanza nel convento dei Padri Cappuccini,
posto fuori della città in un luogo alto, pittoresco
e strategico insieme, d’onde poteva dominare
tutti gli accessi della città. Ivi Garibaldi, fatto sgombrare
il convento dai soldati che vi si erano arbitrariamente
acquartierati, e raccomandato loro con
severe parole la disciplina, il rispetto alle persone
e alle cose, comminando la fucilazione a chiunque
vendesse oggetti d’equipaggio e d’armamento; si ritrasse
a scrivere l’ordine del giorno ormai noto, col
<span class="pagenum" id="Page_351">[351]</span>
quale scioglieva la sua colonna e lasciava libero ognuno
di tornar alla vita privata:
</p>

<div class="blockquote">
<p class="indr">
«San Marino, 31 luglio 1849.
</p>

<p>
Soldati (egli diceva), noi siamo giunti sulla terra di rifugio,
e dobbiamo il miglior contegno ai nostri ospiti. In
tal modo noi avremo meritato la considerazione che merita
la disgrazia perseguitata. Da questo punto io svincolo da
qualunque obbligo i miei compagni, lasciandoli liberi di ritornare
alla vita privata, ma rammento loro che l’Italia
non deve rimanere nell’obbrobrio, e che meglio è morire
che vivere schiavi dello straniero.»
</p>
</div>

<h3>VI.</h3>

<p>
Intanto il Governo di San Marino faceva il primo
passo per ottenere dall’Autorità austriaca i patti da
Garibaldi richiesti. E poichè noi troviamo di que’ negoziati
ampio ragguaglio nello scritto d’un Aretino,
reazionario nell’anima, ma che, per la sua qualità di
consultore militare della Repubblica di San Marino,
potè attingere le prove de’ particolari narrati a fonti
sicure, e come suol dirsi, ufficiali; così cediamo a lui
per breve tratto la cura del racconto.<a class="tag" id="tag156" href="#note156">[156]</a>
</p>

<p>
«Frattanto, la Reggenza aveva spedito al general
maggiore De Hahne, a Rimini, il segretario generale
di Stato consigliere Giovanni Battista Bonelli, e il tenente
Giovanni Battista Braschi al generale maggiore
arciduca Ernesto, che inoltravasi nella direzione di
Fiorentino, con incarico di partecipare l’accaduto agli
<span class="pagenum" id="Page_352">[352]</span>
austriaci duci, di scandagliarne le intenzioni e d’intercedere
una capitolazione a favore di Garibaldi. Il
tenente Braschi, che per la fretta aveva lasciato d’indossare
l’uniforme, videsi arrestato dai Bersaglieri
imperiali della prima linea, e a stento, mostrando il
dispaccio e declinando la qualità di parlamentario,
potè giungere sino al Vascone di Fiorentino, ove incontrò
l’Arciduca con duemilacinquecento uomini trafelati
dal caldo, esasperati dalle inutili marce, e impazienti
di combattere e terminare con una decisiva
fazione la disagiosa campagna.
</p>

<p>
»Rassegnato il dispaccio al Principe, il nostro Inviato
pregavalo di avere commiserazione di quelle
bande, accordando loro men dure condizioni, ed a risparmiare
il terribile flagello della guerra all’innocente
Repubblica. Rispondeva l’Arciduca che, operando
in nome del Sommo Pontefice contro i nemici del Governo
legittimo, non poteva concedere ad essi loro
altre condizioni che la resa assoluta alla grazia del
loro Sovrano; e in questo senso scriveva su due piedi
col lapis alla Reggenza. Prometteva bensì che avrebbe
risparmiato lo più possibile la Repubblica, e che a di
lei riguardo non avrebbe ingaggiato mai per primo il
combattimento.
</p>

<p>
»Interrogava poscia l’Ambasciatore dove fosse il
confine sanmarinese, e all’udire che lo aveva già passato
mezzo miglio indietro, mostravasene dolente, e
scusavasene col dire: che non avendovi trovato nè
guardie nè segni (nella credenza che la Repubblica
non si estendesse al di là del monte Titano, ed inseguendo
un nemico che andava sempre innanzi quasi
fosse in casa propria), non aveva nemmeno sospettato
di calcar già il suolo repubblicano. Però, onde evitare
che la colonna, inoltrantesi per Monte Maggio, incorresse
<span class="pagenum" id="Page_353">[353]</span>
in pari errore, faceva dar subito nelle trombe,
e quella fermavasi e non incedeva più oltre.
</p>

<p>
»La promessa ottenuta dal Braschi era tranquillizzante,
ma il rifiuto di accordar condizioni alle truppe
garibaldine poteva spingerle a qualche atto disperato,
e questo renderla vana. Ciò temè la Reggenza, allorchè
conobbe la risposta del Principe, e più allorchè
conobbe in qual modo era stata accolta da Garibaldi.
Egli infatti aveva respinto disdegnosamente la resa a
discrezione, ed erasi accinto alla difesa piuttostochè
sottomettervisi, disponendo le sue genti nell’orto dei
PP. Cappuccini, nella Murata dei PP. MM. Conventuali
e negli altri siti propizi all’ardito divisamento.
</p>

<p>
»In tanto frangente, a ore 4 pomeridiane spedissi
di nuovo il Braschi all’Arciduca, latore di una
lettera, con cui la Reggenza informava l’Arciduca
stesso del rigetto della proposta dedizione incondizionata
da parte di Garibaldi, e dell’assunta minacciosa
attitudine. — Questa volta alla Cella del Sirone gli
Austriaci bendarono il Braschi, e così bendato il guidarono
al Vascone davanti al Principe, il quale cortesemente
trattollo, e fecegli intendere che, se la città
avesse per brevi istanti tenuto fermo impedendo ai
Garibaldini di rifugiarvisi, egli in brevi istanti avrebbeli
avviluppati e distrutti. Ma il Braschi gli fece saviamente
osservare, che la città mancava di difensori,
che le mura erano in varii punti di facile accesso, e
che i Garibaldini, astretti da lui ad abbandonare le
posizioni esterne, vi si sarebbero introdotti e avrebberle
cagionato infiniti guai. L’Arciduca parve soddisfatto
dalle addottegli ragioni, e nel congedare il Parlamentario,
reiterò l’assicurazione di non attaccare
quando non venisse attaccato.
</p>

<p>
»Poco mancò d’altronde che l’Inviato non restasse
<span class="pagenum" id="Page_354">[354]</span>
vittima del falso allarme, che mise repentinamente
in moto il campo garibaldino mentre ei tornavasene in
città, e poco mancò che l’assicurazione non cadesse di
subito a terra a cagione dell’allarme medesimo. È da
sapere che i Garibaldini, supponendosi assaltati, occuparono
in un attimo tutte le alture, rafforzarono i posti
avanzati e si prepararono a respingere la sognata aggressione,
e che il Braschi ebbe a rimanere offeso dalle
palle di alcuni di loro, che tiravano non si sa a chi.
</p>

<p>
»L’affare diventava ognor più imbarazzante pel
Governo, e da un momento all’altro poteva avvenire
uno scontro d’armi esiziale per la Repubblica. L’unica
speranza di salute era omai riposta nel segretario Bonelli
mandato a Rimini, nè tale speranza, la Dio mercè,
andò fallita. Imperciocchè il De Hahne mostrossi fin
da bel primo meno avverso dell’Arciduca a secondare
le premure del Governo sanmarinese, e finì coll’aderirvi,
incaricando il primo tenente Adolfo De Fidler
di portarsi sul Titano insieme al nostro Diplomatico,
e munendolo dei poteri necessari onde stipulare coll’Eccelsa
Reggenza una Convenzione in proposito,
salva l’approvazione del generale di cavalleria Gorzkowsky
comandante in capo.
</p>

<p>
»Era sul fare della sera, quando il Bonelli, il menzionato
uffiziale ed un’ordinanza giunsero presso al
borgo di San Marino, e poichè quei di Garibaldi allarmaronsi
scorgendo delle uniformi bianche, il Segretario
si fe’ avanti, espose ad un uffiziale l’oggetto della
venuta di quegli Austriaci, e potè liberamente passar
oltre ed entrare coi medesimi in città. Ivi il reggente
Belzoppi e il tenente De Fidler segnarono un atto intitolato:
<i>Condizioni per accettare la mediazione del Governo
legittimo della Repubblica di San Marino riguardo
alla truppa comandata da Garibaldi</i>, il quale venne
<span class="pagenum" id="Page_355">[355]</span>
tosto recato dall’Austriaco al proprio Generale a Rimini,
e dalla Reggenza partecipato all’Arciduca e a
Garibaldi.
</p>

<p>
»Giusta l’atto stesso, le armi e la cassa della
Banda garibaldina dovevan consegnarsi ai Rappresentanti
della Repubblica e da essi all’Autorità militare
austriaca; — la Banda doveva sciogliersi, e i di lei
membri, divisi in piccioli drappelli, dovevano portarsi
sino alle rispettive provincie e quindi rimandarsi liberi
e sicuri alle loro case, non rimanendo soggetti
che alle conseguenze dei delitti comuni; — la Repubblica
doveva indennizzarsi delle straordinarie spese
con cavalli ed altri oggetti alla Banda appartenenti: — Garibaldi,
la sua moglie e qualunque della famiglia
doveva ricevere un passaporto, coll’obbligo sulla parola
d’onore di trasferirsi in America; — fino alla
sanzione della Convenzione per parte del generale Gorzkowsky
residente a Bologna, i Garibaldini non dovevano
passare in nessun luogo i confini repubblicani,
nè dovevano farsi scambievolmente ostacoli od attacchi; — e
per garanzia del mantenimento di tali patti,
dovevano mandarsi al Quartier generale a Rimini,
l’indomani a mezzogiorno, colla risposta due rappresentanti
sanmarinesi e due uffiziali superiori garibaldini
in qualità di ostaggi.
</p>

<p>
»Queste furono le condizioni che poteronsi ottenere,
nè erano da disprezzarsi affatto, considerata la
spinosa situazione in cui trovavasi il Garibaldi. Egli
all’invece ne ascoltò la lettura in aria piuttosto sdegnosa,
ne chiese copia per sottoporla allo Stato Maggiore
e disse al Reggente: — Quando avrò udito il parere
del Consiglio, vi renderò noto se le accetto o le
rifiuto; ma in ogni caso non mi scorderò mai di ciò
che avete fatto a pro di me e de’ miei sventurati
<span class="pagenum" id="Page_356">[356]</span>
amici. — Sembra d’altro lato (da quanto si è ricavato
dipoi) che non gli piacesse il patto di tornare in America,
nè la esclusione dei delitti comuni dall’amnistia,
perchè quelli tra i suoi uomini che ne erano macchiati
non avrebbero potuto goder completamente del
di lei beneficio; e sembra che peculiarmente temesse
la niegativa del Gorzkowsky di ratificare la Convenzione,
e d’essere infrattanto accerchiato per modo da
doversi arrendere a discrezione. Fors’anche Garibaldi
non ebbe mai in animo di accettare condizioni, e forse
ne mostrò desiderio sol per acquistar tempo ed aver
agio di sottrarvisi colla fuga.»
</p>

<h3>VII.</h3>

<p>
E qui il cronista s’inganna; e l’Hoffstetter, che
ci riferì i pensieri del Generale nell’ultima ora, ce ne
fa fede. Temeva, bensì, che tutto quel temporeggiamento
fosse un agguato; dubitava, è vero, che il Gorzkowsky
non fosse per ratificare la Convenzione; ma
il sentimento che sopra tutto lo dominava, era la ripugnanza
di scendere a patti collo straniero. Gli eroi
son fatti così: è sempre un affetto, spesso una chimera
dell’anima loro che li muove; la considerazione
dei pericoli, dei danni, dei vantaggi non entra che
dopo, spesso assai tardi, nei loro giudizi, ma non ne
è mai il primo e precipuo movente. Però Garibaldi ha
risoluto: verso le undici della sera chiama i migliori
suoi ufficiali e i pochi suoi fidi, e svela loro l’incrollabile
suo proposito di sottrarsi ancora una volta ai
patti dello straniero. «A chi vuol seguirmi, soggiunge,
io offro nuove battaglie, patimenti, esiglio; patti collo
straniero mai.» Le parole cadono come stille roventi
sull’animo degli ascoltanti; ma a pochi, ed è naturale,
<span class="pagenum" id="Page_357">[357]</span>
bastarono l’animo e le forze di ascoltare il nuovo
appello. Non sono più di duecento quelli che paiono
disposti a seguirlo; ma Garibaldi non li conta; lo
segue inseparabile, indomita, pronta a tutti i rischi,
la sua Anita; l’accompagnano ancora Ugo Bassi, Ciceruacchio,
Forbes, Ceccaldi, Liveriero e Livraghi; ed
egli allo scoccar della mezzanotte, preceduto da tre
guide paesane per l’unico sentiero di montagna che
ancora rimanga aperto, scende il Titano; guizza non
visto tra le scolte nemiche; traversa la Marecchia;
passa Montebello; e camminando tutta la giornata
del 1º agosto, verso le dieci di sera penetra improvviso
a Cesenatico, sulla spiaggia di quel mare che era
da dieci giorni la mèta del suo cammino. E ben s’intende
che colà non perde tempo. Fatti prigionieri i
Carabinieri e i pochi soldati austriaci colà sorpresi,
s’impadronisce di tredici bragozzi chiozzotti, vi imbarca
durante la notte la sua gente e i prigionieri, e
allo scoccar delle sei con vento in poppa veleggia arditamente
verso Venezia.<a class="tag" id="tag157" href="#note157">[157]</a>
</p>

<p>
<span class="pagenum" id="Page_358">[358]</span>
</p>

<p>
La sorpresa, l’affaccendamento, l’affanno degl’Imperiali
all’annunzio della sparizione di Garibaldi da
San Marino sono indescrivibili. Il generale Hahne di
Rimini ne accusa il Governo sanmarinese, che a stento
riesce a farsi riconoscere innocente. Il Gorzkowski dirama
da Bologna un bando selvaggio, in cui era minacciato
di fucilazione immediata chiunque soccorresse
quei «masnadieri fuggiti alla galera ed alla
corda;» e aggiungevasi tra gli altri contrassegni per
iscoprirli, «che v’era con Garibaldi una donna incinta
da sei mesi.<a class="tag" id="tag158" href="#note158">[158]</a>»
</p>

<p>
I Governatori di Cesenatico e di Rimini mandano
rapporti su rapporti in cui vedono il fantasma di Garibaldi
dappertutto, ingrossano colla fantasia il numero
de’ suoi seguaci, narrano in suono lamentoso i
particolari della sua fuga e del suo imbarco; mentre
nuove truppe sono in moto da Rimini per riacchiapparlo
a Cesenatico (vi arrivarono, ahimè! un’ora troppo
tardi), da Ferrara per impedirgli lo sbarco nell’Estuario,
<span class="pagenum" id="Page_359">[359]</span>
da Forlì per vietargli la Romagna; infine da Brondolo
una squadra di quattro legni da guerra per affrontarlo
in mare, e averlo nelle mani o vivo o morto.
</p>

<p>
In sulle prime al fuggitivo arrise col vento la fortuna;
ma verso sera, rinfrescato il vento e ingrossando
il mare, il navigare con più battelli da pesca
diventava arduo e cimentoso. Pure si va; quando le
vedette segnalano all’orizzonte la flottiglia austriaca
che s’avanza a vele spiegate e a tutto vapore contro
i bragozzi. Ma per Garibaldi il pericolo non ha più
sorprese. Rinato a un tratto uomo di mare, ritto sulla
poppa del suo barco, concepito con rapidità fulminea
il suo piano, comanda ai bragozzi di sparpagliarsi per
poco onde confondere sul loro numero e la loro mèta
le navi nemiche; e ciò fatto di orzare rapidi, e con
tutto il vento correre verso Punta di Maestra, dove le
basse acque li avrebbero protetti dall’inseguimento e
le batterie di Venezia dal cannone nemico. Ma i Carniglia
ed i Griggs non sono più là ad ascoltarlo: egli
comanda a timidi pescatori ed a marinai forzati, e
alle prime bordate, alla prima minaccia delle scialuppe
nemiche che vengono loro incontro a voga arrancata,
i bragozzi si sbandano, si scompigliano, vanno in precipitosa
rotta. Ripete, urla il comando Garibaldi; prega,
bestemmia, maledice: invano; otto barche scontano
tosto la paura cadendo prigioniere nelle mani degli
inseguenti; e a Garibaldi non resta che buttarsi sulle
coste di Magnavacca, dove fu un altro miracolo d’arte
e di fortuna se potè afferrare.
</p>

<h3>VIII.</h3>

<p>
Ma la terra non era più sicura del mare: squadre
di Gendarmi e di Croati la frugavano per ogni verso,
<span class="pagenum" id="Page_360">[360]</span>
intanto che gli incrociatori austriaci ne battevano le
coste; la natura stessa del suolo, vasto padule intersecato
da canali, attorniato da boscaglie, frastagliato
da canneti, sparso di rari casolari, ne rendeva del pari
difficile al forastiero l’entrata e l’uscita, la dimora
e la traversata.
</p>

<p>
Importava dunque apparecchiarsi con virtù nuova
alla nuova caccia che cominciava, e per prima necessità,
poichè i fuggiaschi eran pochi per combattere e
troppi per nascondersi, separarsi. Ugo Bassi e il capitano
Livraghi presero per una via; Ciceruacchio e
i suoi figliuoli per un’altra; i rimanenti si disseminano
a caso per altre direzioni, e Garibaldi restò solo
con Anita e il capitano Leggiero. Ma ohimè! la povera
Anita non era più la robusta Amazzone che per settimane
intere poteva correre a cavallo, col figlio al
seno, le foreste del Brasile, e caricar a fianco del marito
entro il fitto delle schiere nemiche! Di lei viveva
ancora lo spirito, ma il corpo era consunto. Gravida
di sei mesi, attrita dagli stenti e dagli affanni dell’ultima
odissea, assalita fin da San Marino da una
febbre insidiosa che lentamente la struggeva, straziata
da atroci crampi di stomaco, arsa di sete, priva da
giorni d’ogni cibo riconfortante, scalza, lacera, seminuda,
la misera donna era all’estremo della sua possa;
e se un pensiero la sorreggeva ancora e le dava la
forza di dissimulare il suo male, era quello di non cagionare
inciampi alla salvezza del marito e di dividere
in ogni caso fino all’ultimo il suo destino. E
certo il marito l’intendeva e ne soffriva di contraccolpo;
ma poichè unico mezzo di salute a entrambi
era il lasciare all’istante quella spiaggia scoperta, già
presa di mira dal nemico, Garibaldi abbandona alla
sua sorte la barca che lo aveva portato senza nemmeno
<span class="pagenum" id="Page_361">[361]</span>
levarne i miseri cenci e i pochi soldi che vi
aveva riposti, prende sulle sue braccia Anita, e scortato
da Leggiero e guidato da un contadino che il caso
gli aveva condotto dinanzi, traverso macchie e canneti,
più trepidante per il caro peso che per sè, ma
pur da esso traendo la lena a proseguire, arriva finalmente
a una deserta capanna, dove la comitiva trova
almeno un nascondiglio e Anita, sopra un giaciglio
di frasche, un po’ di riposo.
</p>

<p>
Non era però scorsa un’ora dacchè i fuggitivi se
ne stavano in quel ricovero, incerti ancora del dove
avrebbero nuovamente diretti i loro passi, che Garibaldi
vide comparire all’improvviso sull’uscio della
capanna un giovanotto in vesti signorili, che lo salutava
rispettosamente e gli faceva de’ cenni misteriosi.
Garibaldi portentoso ritenitore delle fisionomie, senza
sospettare un istante solo d’ingannarsi, nè curarsi dell’incognito
che pur gli giovava di conservare, «Bonnet!»
esclamò, e si gettò, come naufrago che abbia trovato
improvvisamente la sua tavola, tra le sue braccia.
</p>

<p>
E il giovanotto era infatti Giovacchino Bonnet di
Comacchio, primogenito di una famiglia di patriotti,<a class="tag" id="tag159" href="#note159">[159]</a>
<span class="pagenum" id="Page_362">[362]</span>
e patriotta ardentissimo egli stesso, volontario in Lombardia
ed a Bologna, conoscente di Garibaldi fin dal
di lui soggiorno a Ravenna, e che avendo dalle finestre
d’una sua casa di campagna veduto prima l’approdare
dei Garibaldini, poi la caccia degli Austriaci,
veniva ora, sfidando rischi non pochi, a cercar Garibaldi
<span class="pagenum" id="Page_363">[363]</span>
in quel suo asilo e ad offrirgli nella terribile
distretta il suo soccorso. Pochi istanti dopo infatti il
Bonnet conduceva la raminga brigata nella casa, non
lontana, d’un suo amico fidato, e Anita dopo tanti
giorni potè essere adagiata sopra un letto e ricevere
i primi soccorsi che il suo stato aggravatissimo richiedeva.
E là, intanto che l’inferma riposava, Garibaldi e
il suo salvatore, sdraiati su un carro rovesciato entro
un rustico capanno di canne, rinfrescavano le labbra
arse con un cocomero, e s’intrattenevano a parlare
delle sorti d’Italia, rammentando con pia memoria le
gesta di quei bravi, vittime del loro amore di patria
e del loro eroismo.
</p>

<p>
Ma anche quel primo ricovero poteva, abitato troppo
a lungo, divenire pericoloso, e il Bonnet insistette perchè
passassero nella giornata stessa nella casa d’un
suo parente, fratello d’un suo cognato, dove avrebbero
trovato la stessa sicurezza e le medesime cure,
e potevano aspettar più tranquillamente l’esito dei
nuovi tentativi che il Bonnet si preparava a fare per
provvedere alla loro salvezza futura. L’opera del Bonnet
non poteva dirsi perfetta se non quando egli fosse
riuscito a condurre i suoi protetti fuori delle valli di
Comacchio, dalle quali però, chiunque abbia le buone
ragioni di Garibaldi per cansare le strade maestre non
<span class="pagenum" id="Page_364">[364]</span>
può uscire, se non traverso il labirinto dei canali, e
avendo perciò dalla sua i molti guardiani che li sorvegliano.
Con questo disegno pertanto il Bonnet partì
difilato per Comacchio, ed ivi dando ad intendere che
si trattasse d’un suo fratello e promettendo lauti compensi,
induce alcuni guardiani di sua conoscenza a
traghettare il finto suo fratello ed altri suoi compagni
dalla villa di suo cognato al posto ch’egli stesso
avrebbe loro indicato.
</p>

<p>
Sennonchè tornato il Bonnet in compagnia d’un
amico all’asilo de’ suoi profughi, ode e vede tutti i
suoi piani minacciati di rovina ed ogni cosa rimessa
nuovamente in forse. La padrona della fattoria, indovinato
che gli ospiti fino allora ricoverati erano Garibaldi
e sua moglie, gridava e smaniava che non
voleva più tenerli in casa; l’amico mandato a sorvegliare
i guardiani veniva a dirgli, che scoperto l’inganno
del supposto fratello e spaventati dalle minaccie
delle molte pattuglie che battevano i dintorni, si rifiutavano
al promesso tragitto. Fu pel bravo Bonnet
un momento angoscioso, e non vide altra speranza che
in una disperata audacia. Corre dai guardiani, confessa
loro che colui che trattavasi di salvare era realmente
Garibaldi, ma li ammonisce che se nol faranno
ne va della loro vita; che nessuno degl’Italiani avrebbe
lasciato impunito un tanto misfatto, che essi possono
guadagnare, se lo aiutano, una bella somma, ma quando
si ostinino nel rifiuto egli non rispondeva più di quel
che poteva loro accadere. Il discorso fatto da un uomo
autorevolissimo fra i Comacchiesi, corroborato da
quei due argomenti sempre validi pel cuore umano:
la paura e l’avidità, fece istantaneamente l’effetto
suo, e i guardiani ripromisero che avrebbero fatto
quanto il signor Bonnet richiedeva.
</p>

<p>
<span class="pagenum" id="Page_365">[365]</span>
</p>

<p>
Allora questi ritorna al Generale, lo traveste dei
suoi abiti, gli dà il passaporto di suo fratello Gaetano
morto in Roma;<a class="tag" id="tag160" href="#note160">[160]</a> fa trasportare sulla barca Anita, le
compone sotto alla persona materassi e guanciali e ve
l’adagia, coll’aiuto del marito, come in un letto, e
sparsa ad arte la voce che il Generale si fosse imbarcato
con una mano d’armati al Po di Volano diretto
a Venezia, appena s’è assicurato che tutte le
pattuglie nemiche sono incamminate a quella volta,
ordina ai guardiani di prendere l’opposta direzione
di Ravenna, fissando loro per prima tappa la fattoria
del marchese Guiccioli posta alle Mandriole presso
Sant’Alberto.
</p>

<h3>IX.</h3>

<p>
Era la notte del 3 agosto, e quando il Bonnet vide
in moto la barca fatale partì per Comacchio, onde addormentare
colla sua presenza i sospetti della Polizia
e prendere egli stesso un po’ di riposo. Ma quale sorpresa!
quale colpo di fulmine per lui nel vedere il
mattino dopo entrare in camera la sorella tutta conturbata
e udirla dire: «I guardiani essersi rifiutati
a proseguire il cammino e aver gettato Garibaldi sulla
Costa di Paviero.» Balzò dal letto, mandò un suo fidato
alla barca sì per guidar Garibaldi, come per mettere
al dovere i guardiani, ed egli stesso, quantunque zoppo,
salta in biroccino per correre alla fattoria Guiccioli
a riconoscere lo stato delle cose. E il pensiero fu ottimo,
poichè là potè accertarsi di più fatti: che Garibaldi
non era ancor giunto; che la fattoressa in assenza
del marito era ben disposta a ricevere gli ospiti
annunciati; che infine dovunque si trovassero in quel
<span class="pagenum" id="Page_366">[366]</span>
momento non correva voce che fosse accaduta loro
alcuna disgrazia. Rassicurato di nuovo, l’infaticabile
uomo parte a carriera per Ravenna, sguscia con arte
e felicità somma in mezzo ai perlustratori tedeschi
che scontra sul suo cammino: a Ravenna concerta con
un suo amico, il maggiore Montanaro, il modo con cui
Garibaldi potrà penetrare in città e di là passare in
Toscana; e ciò fatto, nel mattino del 5 agosto torna
nuovamente alla fattoria Guiccioli, dove ode dal fattore
Ravaglia questa lugubre novella: Garibaldi, condotto
dai noti guardiani sin presso a Sant’Alberto, aveva potuto
procacciarsi, non sapremmo dire con qual mezzo,
un biroccino e trasportatovi sopra la moglie agonizzante
era giunto con essa alla fattoria. Colà però il
dottore Nannini, che per caso vi si trovava, esaminata
l’inferma capì che le restavano pochi minuti di vita.
Infatti appena adagiata in letto, ella chiese con voce
semispenta un po’ d’acqua fresca, ne trangugiò alcuni
sorsi e spirò, come di colpo, nelle braccia del marito.
</p>

<p>
«Fu sepolta?» chiese il Bonnet. «Ah no! (rispose il
Ravaglia). La povera Anita era appena spirata, che gli
Austriaci comparivano in faccia alla casa; onde il Generale
ebbe appena il tempo di fuggire, lasciandomi
per ultima preghiera che dassi io onorata sepoltura a
sua moglie, fino a che potesse tornare egli stesso in ora
più propizia a riprendere i sacri resti mortali!»
</p>

<p>
Così morì il 4 agosto 1849 verso le 4 di sera Anita
Garibaldi. Della sua agonia e della sua morte fu scritto
sino ad ora con poesia, non con verità; ed era naturale
che fino al giorno in cui questa fosse interamente
scoperta, la fantasia impietosita intessesse di poetiche
invenzioni la luttuosa catastrofe, e coltivasse sulla
tomba della martire il gentil fiore della leggenda.
Persino il romanzo di Garibaldi, che prima di riprendere
<span class="pagenum" id="Page_367">[367]</span>
la sua fuga trangosciata scava colle sue mani
la fossa e dà sepoltura alla donna del suo cuore, non
è più credibile. Come vedemmo, Garibaldi non potè
adempiere a quell’ultimo ufficio, che pur avrebbe
sparsa di qualche balsamo la grande piaga del suo
cuore; ciò non vieta che lo spettacolo di quell’uomo
costretto a staccarsi dalle spoglie della sua donna appena
morta, ed a lasciarla insepolta in balía d’estranei,
non sia tragedia ancora più pietosa e terribile.
</p>

<p>
Quindici giorni dopo, alcuni contadini videro una
mano sbucare da un monte di sabbia: chiamata l’Autorità
e scavata la terra, fu trovato il corpo di una donna
sfigurata dalla incipiente putredine, colla lingua schizzata
fuori dai denti sprangati, la trachea rotta, il collo
segnato da un cerchio livido, un feto di sei mesi nelle
viscere.
</p>

<h3>X.</h3>

<p>
Era Anita Garibaldi. Ma perchè sepolta a quel
modo? Perchè quel cerchio livido intorno al collo?
D’onde il deturpamento e il nuovo strazio di quel misero
corpo?
</p>

<p>
Il medico delegato dal Governo pontificio all’autopsia
del cadavere vide in quei segni altrettante prove
di strangolamento,<a class="tag" id="tag161" href="#note161">[161]</a> onde la voce che Anita Garibaldi
<span class="pagenum" id="Page_368">[368]</span>
fosse stata strozzata dalle mani stesse che l’avevano
sepolta, alimentata con infami artificii dalla polizia
<span class="pagenum" id="Page_369">[369]</span>
pretesca, si diffuse e s’accreditò siffattamente nei popoli
delle Romagne, che il povero Ravaglia fu segnato
<span class="pagenum" id="Page_370">[370]</span>
a dito, per molti anni, come l’unico autore del sacrilego
assassinio, e poco mancò che il famigerato
Passatore, eroe teatrale del masnadierume romagnolo,
erettosi esecutore della vendetta popolare, non gli facesse
scontare colla vita l’immaginario delitto.<a class="tag" id="tag162" href="#note162">[162]</a> Era
un errore: se pure non gli va dato un più triste nome;
e lo stesso Bonnet si studia, nelle sue <i>Memorie</i>, di chiarirne
le origini ed i motivi.
</p>

<p>
«Il fattore Ravaglia (egli dice), anzichè tener nascosto
il cadavere d’Anita e sparger la voce che non
era morta, onde poterla trasportare nella notte in
luogo sicuro, spinto dal timore d’essere scoperto, aveva
creduto unico spediente di seppellirla come che fosse.
Io non approvai il fatto, e studiandomi d’acquietar la
sua paura gli dissi, che nella sera bisognava disotterrare
il cadavere d’Anita e con un biroccino portarlo
nella Pineta, e colà in luogo nascosto e remoto
darle sepoltura, che a suo tempo poi sarebbe stata
portata in tomba più adatta e conveniente. Lo ammonii
inoltre esser quella una funzione da fare soli e
senza alcun testimonio; che se non si sentiva capace
me lo dicesse francamente, che sarei rimasto io stesso
per aiutarlo all’opera pietosa. Il fattore promise, ma,
a quanto pare, non potè mantenere; in conseguenza
di che essendo la morta malamente sepolta venne trovata,
e la Curia appena ne fu consapevole fece fare
l’accertamento da distinti professori che errarono nel
<span class="pagenum" id="Page_371">[371]</span>
giudizio e dissero che Anita era stata strangolata per
derubarla. Questa voce ben presto si propagò nelle
Romagne senza che nessuno pensasse che Anita morta
in istato di gravidanza poteva essere stata soffocata
da un riflusso di sangue; onde tutti quei segni di
strangolamento che trassero in inganno il primo medico
visitatore. E si corresse bensì il giudizio, ma
assai tardi; e per molto tempo ne restò infamato il
nome e minacciata la vita del misero fattore, che
aveva, come si vede, esposta a rischio la sua per salvarla.»
</p>

<h3>XI.</h3>

<p>
Tale la fine miseranda di Anita Ribeira Garibaldi.
Essa fu una martire dell’amore. Oscura figlia del Continente
brasiliano, destinata a nozze pacifiche, ella
sarebbe probabilmente vissuta felice senza neppure
conoscere che esisteva un’Italia, se un giorno, nel
breve tragitto dalla sua casa alla fontana, non si
fosse abbattuta in quella maliarda figura d’eroe che
l’affascinò coll’inesprimibile sortilegio della sua leonina
bellezza, e ghermitala nel suo pugno poderoso
la trasportò seco nel fortunoso ciclone della sua vita.
</p>

<p>
Ed ella, come sappiamo, non discusse, non vacillò,
non resistette. Come Ernani a Doña Sol, Garibaldi
le offerse di
</p>

<div class="poem"><div class="stanza">
<p class="i02">  Dormir sur l’herbe, boire au torrent, et la nuit</p>
<p class="i01">Entendre, en allaitant quelque enfant qui s’éveille,</p>
<p class="i01">Les balles de mousquets siffler à votre oreille,</p>
<p class="i01">Être errante avec moi, proscrite, et s’il le faut</p>
<p class="i01">Me suivre............. à l’echafaud!</p>
</div></div>

<p>
e come Doña Sol a Ernani, ella rispose semplicemente:
<i>Je vous suivrai</i>.
</p>

<p>
<span class="pagenum" id="Page_372">[372]</span>
</p>

<p>
Divenuta in un istante schiava felice di quel bello
e terribile Signore, la sua coscienza ammutì e la sua
volontà s’infranse. Per esso sostenne di lacerare il
cuore del padre e di portarne sul capo per tutta la vita
la maledizione; per esso affrontò impavida la tenebra
d’un avvenire malfido, pieno di nembi e di procelle;
per esso si esiliò volontaria dalla sua contrada nativa
e dal suo domestico focolare, e con esso partì. Chiunque
si fosse quell’angelico o satanico sconosciuto, ella
l’amava; dovunque la portasse, qual si fosse la sorte
ch’egli le preparava, ella s’era data a lui, non col
sensuale capriccio d’una ganza, ma col voto religioso
e perpetuo d’una moglie, e si sentì sua per sempre.
Il fato d’amore,
</p>

<div class="poem"><div class="stanza">
<p class="i01">D’amor che a nullo amato amar perdona,</p>
</div></div>

<p>
l’aveva presa nelle sue spire, e come Francesca si
lasciò turbinare, beata, nella sua rapina.
</p>

<p>
E non appena ella fu tra le braccia del suo eroe,
s’incarnò con esso e, come Giovanna d’Arco, da fanciulla
casalinga e romita si trasformò per lui in amazzone
ed in eroina.
</p>

<p>
Per non abbandonarlo mai, per trovarsi sempre
al suo fianco, qualunque fosse la ventura e il periglio;
per esser pronta ad ogni istante a coprirlo col suo
petto nelle pugne, a medicarlo colle sue mani nelle
ferite, a premiarlo prima del suo amore nelle vittorie,
imparò a trattare un moschetto come un cacciatore,
a bracciar una vela ed a sfidare un fortunale
come un marinaio, a cavalcare nelle marcie, a caricare
nelle mischie come un cavaliere, a serenare ne’ bivacchi,
a durar nelle vigilie come un veterano, a disprezzar
le delicatezze, dissimular le necessità, domar
talvolta i tormenti del suo corpo di donna e del suo
<span class="pagenum" id="Page_373">[373]</span>
seno di madre per tornar più utile e più cara all’uomo
che adorava.
</p>

<p>
Gravida di Menotti, lo portò nove mesi in seno tra
stenti e perigli mortali, lo partorì in una capanna,
lo scaldò del suo fiato, lo vestì co’ suoi cenci, lo allattò
a cavallo combattendo e marciando, gli diede
per cuna i tronchi delle foreste, per giocattoli il fischio
delle palle, lo scrosciar de’ torrenti e il bramir delle
fiere. Al combattimento navale di Santa Caterina
mette ella stessa la miccia al cannone; alla fazione di
Santa Vittoria durante la battaglia è la provvidenza
de’ feriti, che va a curare sotto il grandinar delle palle;
a Coritibani guida ella stessa la scorta delle munizioni.
Avvolta da una squadra di cavalli nemici, sdegna
d’arrendersi; ma atterrato da una palla il suo
cavallo, e tradotta prigioniera davanti al capitano
nemico, ne rintuzza colla fiera parola i sarcasmi, come
poco prima aveva rintuzzato l’assalto de’ suoi soldati
col virile ardimento.
</p>

<p>
Disgiunta però dal marito e sparsasi fra i nemici
la voce della morte di lui, l’amore la rende umile e la
pietà eloquente, e impetra unica grazia dal vincitore
di andare ella stessa sul campo a cercare, vivo o
morto, il corpo del perduto consorte.
</p>

<p>
E il vincitore incauto consente; ond’eccola come
Argia errare una giornata per la funerea campagna,
frugandone tutti i recessi, interrogandone ogni cadavere,
tremando ad ogni vaga somiglianza di vesti o
di persona, rivolgendo i corpi dei caduti boccone per
leggere nei loro volti la sentenza del suo destino. Invano;
ma poichè ogni delusione ravvivava in quel caso
una speranza, decide di andare a cercare tra i vivi
colui che non aveva potuto trovare fra i morti, e colta
una notte in cui i suoi custodi giacevano assonnati
<span class="pagenum" id="Page_374">[374]</span>
dal vino, fugge dal campo nemico e ripara nella capanna
più vicina, nella speranza d’un momentaneo
rifugio e di un soccorso.
</p>

<p>
Era Erminia che andava alla cerca del suo Tancredi,
ma col cuore di Clorinda. Se non che appena
entrata la prima cosa che le si offre alla vista è un
mantello.... il mantello di suo marito. Quale tremenda
sorpresa! Quel mantello è egli un testimonio di vita o
di morte? Fu egli perduto per caso nel campo o strappato
da un predone nemico dal corpo d’un caduto?
Cresce a quella scoperta piena di paurosi problemi l’ambascia
della fuggitiva e delibera di troncare all’istante
ogni indugio; non vuol partire però lasciando in mani
straniere la preziosa reliquia, e non avendo con che
riscattarla, offre in cambio alla donna che l’ospitava
il suo proprio mantello. E poichè l’ospite non aveva
che a guadagnare nel baratto, l’accetta prontamente;
e Anita senz’altra dimora avvolta in quella cara spoglia,
che forse aveva raccolto gli ultimi battiti del
suo Garibaldi morente e che la sorte le inviava forse
come un augurio e un talismano, si lancia alla ventura
nella direzione di Layes, dove sapeva che i Repubblicani
s’erano ritirati, e al cader della notte s’inselva
nel folto della foresta che lungheggia quella contrada.
E là sola, digiuna, senz’armi, senza guida, senza viatico,
comincia per essa una terribile prova. «Colui soltanto
(scriveva suo marito) che ha veduto le immense
foreste che coprono la Serra dell’Espinasso, co’ suoi
colossali <i>taquari</i> che sembrano sostenere il cielo e formare
le colonne di quel magnifico tempio della natura;
può formarsi un concetto della virtù occorsa, delle
difficoltà vinte dalla valorosa Brasiliana per arrivare,
traverso venti leghe di cammino, tante ne corrono da
Coritibani a Layes, al termine del suo pellegrinaggio.»
</p>

<p>
<span class="pagenum" id="Page_375">[375]</span>
</p>

<p>
E non era soltanto la natura inanimata che le moveva
guerra; ma la viva e l’umana. Poichè gli abitanti
stessi avversi alla repubblica nel perseguitare gli
sperperati avanzi degl’insorti perseguivano lei pure,
onde più d’una volta si trovò avviluppata dalla muta
feroce degl’Imperiali, salvata soltanto dal suo meraviglioso
ardire e dalla sua fortuna. Vinto un pericolo,
ne sorgeva un altro; anzi pareva che l’uno pullulasse
dall’altro colla fecondità d’un’idra. Passata
la foresta, sorgeva il monte; delusa la furia degli uomini,
si scatenava quella degli elementi.
</p>

<p>
E fu allora che gli abitanti di Layes e di Vaccaria
ebbero uno strano spettacolo. Per due giorni un fantastico
cavaliere, montato sopra un nero cavallo, fu
visto saltar al galoppo dirupi, tragittare a nuoto torrenti,
traversare a volo come uno spettro di Bürger la
tenebra d’una notte tempestosa, comparire, scomparire
tra i tuoni e le folgori, or sulla vetta de’ monti,
or nel fondo delle valli, lasciando esterrefatti sul suo
passaggio abitatori e viandanti, mettendo in fuga col
suo sovrumano fantasma gli stessi cavalieri imperiali
mandati alla sua caccia.<a class="tag" id="tag163" href="#note163">[163]</a>
</p>

<p>
Era Anita, che, procacciatasi, colla facilità consueta
a que’ paesi, un generoso cavallo, e sorpresa, ma non
atterrita, da un uragano, continuava la sua corsa fortunosa,
e già pianta dallo stesso marito, per il medesimo
inganno ond’ella aveva pianto lui, riusciva dopo
otto giorni di disperata separazione a trovarlo nei
dintorni di Layes, ed a cadere beata nelle sue braccia.
</p>

<p>
<span class="pagenum" id="Page_376">[376]</span>
</p>

<h3>XII.</h3>

<p>
Da quell’istante fino a Montevideo Anita e Garibaldi
non si separarono più, e per quali nuovi patimenti
e perigli siano passati assieme durante quella
travagliatissima ritirata da Layes all’Uruguay, noi lo
sappiamo.
</p>

<p>
A Montevideo però, fosse la volontà del marito,
fossero le cure crescenti della maternità,<a class="tag" id="tag164" href="#note164">[164]</a> la vita guerriera
<span class="pagenum" id="Page_377">[377]</span>
di Anita ha una tregua, e da eroina la vedete
tornar di nuovo ritirata e casalinga. E fu a Montevideo,
come vedemmo, che Garibaldi volle consacrare
coi riti della Chiesa le sue libere nozze, e che Anita
diventò anche per le leggi del mondo, come lo era
stato sempre per quelle del suo cuore, sua legittima
moglie.<a class="tag" id="tag165" href="#note165">[165]</a> Non fu per questo nè più tranquilla, nè più
<span class="pagenum" id="Page_378">[378]</span>
felice. Quel vedere il marito partire per le lontane e
perigliose spedizioni, e non poterlo accompagnare;
quell’udire dalla sua casetta di Montevideo, quella
casetta così povera che non aveva lume, il fragore
delle cannonate e il tumulto della battaglia, e non potervi
partecipare; quel sapere insomma il suo eroe in
balía ad ogni istante alla morte, e non poter essergli
al fianco per proteggerlo e soccorrerlo, erano all’innamorata
donna, muta, ma inconsolabile doglia.
</p>

<p>
<span class="pagenum" id="Page_379">[379]</span>
</p>

<p>
Oltre di che il troppo ardente amore aveva generato
il suo serpe: Anita era gelosa. La gelosia nasce generalmente
da un sentimento di inferiorità, ed ella povera
creola non bella, non colta, quasi selvaggia, si sentiva
troppo inferiore a quel suo bellissimo e celebrato
amante, per non tremare ad ogni istante di perderlo.
Egoista, in questo, al pari di tutti gli innamorati, ella
l’avrebbe voluto brutto per essere sola ad ammirarlo,
talvolta l’avrebbe persino desiderato oscuro per non
aver rivali a glorificarlo. La bellezza che l’innamorava
era il suo tormento, la gloria che l’inebbriava il suo
martirio. Quel nome del suo Garibaldi su tante labbra
femminili, la inquietava; tutte quelle donne che nei
ritorni trionfali della Bojada e del Salto s’affollavano
sul di lui passaggio, e lo plaudivano e gli sorridevano
e lo coprivano di fiori, persino la cura singolare
ch’egli aveva della nettezza della sua persona
e dell’eleganza della sua acconciatura, la turbava e
ingelosiva.
</p>

<p>
Un giorno Garibaldi fu visto comparire tra i suoi
Legionari colla barba e i capelli accorciati.
</p>

<p>
— O come va, Colonnello (chiese taluno), che s’è
fatto tagliare i suoi stupendi capelli!
</p>

<p>
— Cosa volete, <i>amigo</i>,<a class="tag" id="tag166" href="#note166">[166]</a> mia moglie è gelosa, e pretende
che porto i capelli lunghi per dar nell’occhio alle
belle. Però mi ha tanto tormentato per questi benedetti
capelli, che io, per la pace di casa, ho finito ad
accontentarla.&nbsp;—
</p>

<p>
E quella gelosia l’accompagnerà anche negli anni
più maturi e morirà molto probabilmente con lei.
</p>

<p>
<span class="pagenum" id="Page_380">[380]</span>
</p>

<p>
Un’altra volta durante la ritirata da Roma, giunta
la colonna garibaldina a Montepulciano, uomini e donne
fanno a chi più festeggia il famoso condottiero; ma
quell’entusiasmo delle Montepulcianesi non va punto
a sangue alla nostra creola, e maledice la proterva e
lusingatrice bellezza delle Italiane; vede in ogni occhiata
e in ogni sorriso un tradimento; punge il marito
di querele e di sarcasmi, e non è contenta se non
quando squilla il segnale della partenza, e può trascinar
seco lontano da quella Capua insidiosa il troppo
vagheggiato consorte.
</p>

<h3>XIII.</h3>

<p>
Venne così il 1848; venne il giorno in cui per volontà
del marito dovette lasciare il suo Continente nativo,
e partir coi figli per quell’Italia che si sforzava
ad amare ed ammirare, poichè era la patria del suo
eroe; ma nella quale il suo istinto di donna le faceva
presagire che avrebbe trovato la più terribile delle
rivali, e forse, in un giorno non lontano, la fine del
suo bel romanzo d’amore e la tomba. E fu quella la
sua sorte. Sbalestrata di repente fra gente e costumanze
straniere, separata dal consorte dall’immensità
dell’Oceano, torturata da un amore pieno di sospetti
e di gelosie, Anita non ebbe più, dal suo arrivo in
Italia, una sola ora di pace. Penelope gelosa ella attendeva
il suo Ulisse, colla stessa fedeltà dell’antica; ma
non colla stessa rassegnazione.
</p>

<p>
E quando finalmente l’ora del ritorno suonò, e
quella nave sospirata spuntò sull’orizzonte, e s’accostò
e gettò l’áncora ed ella potè alla fine vederlo, abbracciarlo
e sbramarsi di lui, oh come fu breve quella
<span class="pagenum" id="Page_381">[381]</span>
gioia comperata a prezzo di tante lagrime e di tante
angoscie!
</p>

<p>
Non eran scorsi tre giorni, divisi essi pure tra le
cure dell’armi e della politica, che Garibaldi si staccava
nuovamente da lei e ripartiva per quegl’infelici
campi di Lombardia, dove l’attendeva Morazzone. È
ben vero che tre mesi dopo ella lo rivedeva ancora;
ma per quanto tempo e in quale stato! Triste, irritato,
ramingo, colla grave ferita d’Italia infissa nel
petto: <i>infixum sub pectore vulnus</i>; risoluto più che mai,
finchè gli restava un’arma e gli si apriva un campo,
a ricominciare la lotta, venuto a dare un abbraccio
fuggevole a sua madre, a sua moglie, a’ suoi bimbi;
ma impaziente di ripigliare da capo la sua procellosa
ventura.
</p>

<p>
Quella volta però le fu concesso d’accompagnarlo;
sicchè dall’ottobre del 1848 al marzo del 1849 la troviamo
ancora con lui a Bologna, a Ravenna, a Macerata,
a Rieti, fino al giorno in cui il marito, sollecito
di risparmiarle i pericoli della campagna imminente
e desideroso che tornasse a rivedere i figli, decise di
allontanarla e la fece ripartire per Nizza.
</p>

<p>
Ed ecco Garibaldi a Roma, e Anita nuovamente
sola. La rincoravano, è vero, la bontà della suocera,
le lettere del marito, le novelle divulgate delle sue
prodezze e de’ suoi trionfi; ma che importava se egli
era là solo, esposto ogni giorno a ignoti pericoli a faccia
a faccia colla morte, forse ferito, forse morente, e,
pensiero non meno angoscioso, incolume, ma in braccio
d’un’altra donna e dimentico di lei!
</p>

<p>
Però la lontananza e l’incertezza cospirano talmente
ad accrescere le smanie della solitaria, chè,
giunto l’annunzio del terribile 3 giugno, ella non
regge più all’affanno e toltosi per guida e cavaliere
<span class="pagenum" id="Page_382">[382]</span>
Felice Orrigoni,<a class="tag" id="tag167" href="#note167">[167]</a> un veterano di suo marito venuto
d’America con lui, parte per Roma.
</p>

<p>
Era la mattina del 14 giugno: Garibaldi, il quale,
sfabbricato il Casino Savorelli, aveva trapiantato il suo
quartier generale a Villa Spada, vi stava facendo colazione
col Sacchi, il Bueno, il Cucelli ed altri uffiziali,
quando a un tratto la porta della sala si spalanca,
Garibaldi getta un grido; e si trova un istante dopo
tra le braccia d’Anita. Come fosse venuta, come avesse
traversato tanto paese nemico deludendo in Toscana
le spie austriache, e intorno alle porte di Roma le
vedette francesi, e tant’altre interrogazioni e spiegazioni,
tutto ciò s’immagina e si tralascia. Quel che non
si può facilmente immaginare è la gioia di quelle due
anime; ella estatica d’essersi ricongiunta al suo eroe,
egli lieto d’aver trovato la sua scudiera ed amazzone
di Laguna e di Coritibani, e superbo di mostrarla a’ suoi
nuovi compagni d’armi d’Italia come il modello delle
spose e delle madri; un’eroina degna di marciare al
loro fianco.
</p>

<h3>XIV.</h3>

<p>
Da quell’istante non si separarono più. Le peripezie
della ritirata da Roma sono note; e già sappiamo
che la intrepida donna se non fu di stimolo
ai pigri, di conforto agli abbattuti, d’esempio ai forti,
non fu mai di fastidio o d’impedimento ad alcuno.
</p>

<p>
Fame, sete, guerra furono le promesse del Capitano
a’ suoi soldati, ed essa le accettò tutte come l’ultimo
dei gregari.
</p>

<p>
<span class="pagenum" id="Page_383">[383]</span>
</p>

<p>
Quel che dovesse soffrire incinta di sei mesi, sotto
quei sollioni di luglio, in quelle notti senza sonno, in
quelle marcie senza ristoro, in quegli incessanti allarmi
e quei perpetui batticuori, lo pensino le madri;
ma non un lamento usciva dalle sue labbra, non un
segno tradiva il suo martirio.
</p>

<p>
Beata del suo amore ringiovanito, pareva fatta insensibile
a tutte le sofferenze del corpo. Finchè poteva
dividerli col suo amante, nè i travagli nè i pericoli,
che pure fiaccavano i più gagliardi, le sembravano maggiori
delle sue forze. Che se più d’una volta un malore
repentino l’aveva avvertita che era donna ed era
madre, il primo suo studio era stato quello di nasconderlo
persino a sè stessa, affinchè nessuno potesse crederla
un inciampo all’impresa dei forti, e il marito
soprattutto non avesse mai alcun motivo, nemmeno
quello pietoso della sua salute, di fermarla per via
e di allontanarla da sè.
</p>

<p>
Pure a San Marino la natura reclamò alla fine i
suoi diritti, e la febbretta, che da giorni le covava nel
sangue, non le accordò più tregua, e divampò con
tutti i caratteri d’una violenta perniciosa. Non le fu
più possibile allora l’infingersi; pure quando Garibaldi
la consigliò d’arrestarsi in quel luogo ospitale e pronunciò
quella odiosa parola di separazione, essa non
volle a nessun patto ascoltarla, e simulando ancora
una forza che ad ogni istante l’abbandonava, si ostinò
a voler proseguire il suo fatale cammino. Era un suicidio;
e non è troppo il dire che la soverchia arrendevolezza
del marito ne fu complice involontaria.
</p>

<p>
Pochi giorni dopo infatti, della forte Anita non
restava più che un corpo agonizzante; e il disperato
marito, dopo averla portata sulle sue braccia traverso
l’acque e le boscaglie d’una contrada irta di agguati
<span class="pagenum" id="Page_384">[384]</span>
e di pericoli, dovrà credere ancora somma ventura
se la pietà coraggiosa di alcuni amici gli porgerà un
letto su cui adagiarla, una stilla d’acqua con cui bagnarne
le labbra spiranti, risparmiando alla morente
l’ultimo oltraggio del destino, di finir come belva
traccheggiata, dalla muta feroce, nel canneto d’una
maremma.
</p>

<p>
Era pietà che la luttuosa tragedia finisse, e il 4 agosto
1849 Anita Garibaldi non era più. Ella aveva invocato
suprema grazia dal marito di non essere separata
da lui che morta, e il suo voto fu esaudito.
Anita morì come aveva sognato, tra le braccia del suo
caro, specchiando fino all’ultimo anelito i suoi occhi
moribondi in quel volto tanto adorato; ma chi potrebbe
dire ch’ella sia morta felice? Chi può affermare
che il pensiero di lasciar solo sulla terra, bandito
e cerco a morte, l’uomo dell’anima sua, non abbia
funestato i suoi ultimi istanti, e che l’oscura visione
del suo eroe, tradotto fra uno stuolo di soldati, moschettato
contro una muraglia, appeso ad una corda
infame, non sia passata come meteora sanguinosa,
nella tenebra della sua agonia, perseguitando fino
all’orlo della fossa il suo spirito fuggente?
</p>

<p>
Innanzi a questo pensiero il cuore si stringe e la
penna s’arresta. Se la poesia tornerà alle eccelse sorgenti
dell’ideale, e questa Bradamante troverà il suo
Ariosto, tutta l’intima bellezza di codesta eroina dell’amore
sarà conosciuta, e la mesta plejade di Francesca
e di Sofronia, di Tecla e di Margherita, avrà
una stella di più.
</p>

<p>
Povera fanciulla strappata dal fato all’ombra della
sua casa natía, travolta nel turbine d’un arcangelo ribelle,
trapassata sulla terra in una vicenda incessante
d’affanni e di perigli, consacrata volontaria ad un
<span class="pagenum" id="Page_385">[385]</span>
olocausto perpetuo di fede, di devozione e d’amore,
venuta infine a morire in Italia per una causa non sua,
un solo dolore, forse, le fu risparmiato, ma il supremo:
quello di vedere il suo eroe profanare d’amori senili
l’epica bellezza del suo amore giovanile, e il suo idolo
sgretolato dagli anni mostrare il torso di creta dell’Adamo
volgare.
</p>

<h3>XV.</h3>

<p>
Al punto in cui Garibaldi lasciava la stanza mortuaria
d’Anita e dava le spalle alle Mandriole, le <i>Memorie</i>
di Gioachino Bonnet si fermano, e a noi non
restano delle vicende del fuggitivo, sino al suo arrivo
in Toscana, che poche e sommarie notizie.<a class="tag" id="tag168" href="#note168">[168]</a> Raccolto,
a poca distanza dalle Mandriole, dal Montanari e dal
Soldi, fu condotto a Sant’Alberto, dove nell’osteria di
Ferdinando Matteucci trovò un primo ricovero. Essendo
corsa però la voce dell’avvicinarsi di due battaglioni
austriaci, parve maggior sicurezza nasconderlo
nella casa del signor Antonio Moreschi, d’onde poco
dopo fu fatto passare nel bosco della <i>Scorticata</i>, di
proprietà dei signori Buffa di Ravenna. Il luogo però
non essendo apparso abbastanza sicuro allo stesso Garibaldi,
si deliberò di condurlo il giorno medesimo nella
Pineta di Ravenna e di là subito dopo alla Valle Guiccioli,
detta Marubio. Colà venne a prenderlo in consegna
il popolano Giuseppe Savini di Ravenna, che
tenutolo per alcuni giorni rimpiattato in un casolare
delle Paludi di Ravenna, dette anche Valli di Canna,
<span class="pagenum" id="Page_386">[386]</span>
lo passò ad Antonio Fuzzi, ravennate esso pure, che
lo affidò a sua volta a Don Giovanni Verità, onesto
e patriottico sacerdote di Modigliana, mercè il quale,
traverso il Passo della Futa, sconfinò in Toscana. Da
allora, passando sempre da mano amica in mano amica,
sgusciando sovente in mezzo alle ronde mandate alla
sua caccia, sedendo talvolta nelle osterie alla stessa
tavola coi Croati sguinzagliati alle sue peste, udendoli
persino pronunciare, tra un sorso e l’altro, il
suo nome, e non ostante la sua testa singolare e la
sua barba caratteristica, che non volle radersi mai,
passando dovunque irriconosciuto, valica protetto fidamente
dalla sua stella, che poteva ben dirsi la sua
provvidenza, i due versanti dell’Appennino, e verso
la fine dell’agosto può dirsi, se non interamente salvo,
scampato dai pericoli e dalle distrette maggiori.
</p>

<p>
Giunto però il 25 agosto al Molino di Cerbaja,
presso Prato, un assistente di strade lo riconosce e si
fa riconoscere suo amico, e da quell’istante tutte le
stazioni del suo itinerario tornano a divenire note e
precise. Il 26 agosto un fidato dell’assistente lo conduce
nascostamente a Poggibonsi, di là un’altra persona
lo porta a Pomarance, dove Antonio Martini lo
ospita. In appresso, sempre sotto finto nome, Camillo
Serafini lo tragitta a San Dalmazio, dove lo raccomanda
al Guelfi, il quale a sua volta condottolo prima a Massa
Marittima, poi a Follonica, lo commette finalmente alle
mani di Paolo Azzarini, marinaio di Rio, ma oriundo
genovese, che si offre di portar Garibaldi in terra di
salute, e narra egli stesso le vicende del suo viaggio
così:
</p>

<p>
«Di buon mattino imbarcai l’eroico generale Garibaldi
e il capitan Leggiero, e mi diressi all’Isola dell’Elba.
A Capo Castello sbarcai mio padre, e un marinaro
<span class="pagenum" id="Page_387">[387]</span>
di Capoliveri, perchè vi fosse sempre il numero.
Il Deputato di sanità mi firmò abusivamente la patente,
e la sera feci vela per il Golfo della Spezia.
All’indomani a mezzogiorno si era giunti in vista di
Livorno, ove si vedevano passeggiare le sentinelle tedesche.
Il giorno dopo giunsi felicemente a Porto Venere.
Colà sbarcai l’eroico Garibaldi con Leggiero.
Garibaldi mi diede per ricompensa un piccolo scritto
di sua propria mano, che conservo come la pupilla
de’ miei occhi. Esso era così concepito:
</p>

<p>
»<i>Il padrone Paolo Azzarini, che la fortuna mi fece
incontrare in terra italiana, dominata dai Tedeschi, mi
ha trasportato su questo luogo di asilo e di salvamento,
trattandomi egregiamente e senza interesse.</i>»
</p>

<p>
Garibaldi era salvo, ma non tranquillo ancora. Fattosi
portare da una vettura a Chiavari, appena l’Intendente
di questa provincia, conte Di Cossilla, seppe
il di lui arrivo, corse a lui, e pregatolo di non dar
molestie alla città lo fece tradurre sotto scorta di Carabinieri
a Genova, dove arrivò la sera del 7 settembre;
e dove il La Marmora, ubbedendo agli ordini del suo
Governo, lo tenne «non prigioniero, ma in arresto,»
come dirà più tardi il ministro Pinelli, in realtà chiuso
e guardato a vista nel Palazzo ducale.
</p>

<p>
La notizia però dell’arresto del favoloso eroe, proprio
nel punto in cui dopo tanti travagli toccava il libero
suolo di quello Stato, dove egli era cittadino, destò
nella parte più liberale del popolo piemontese una viva
impressione di scontento, e la Sinistra del Parlamento
subalpino se ne fece tostamente l’interprete. Presentata
dal deputato Sanguinetti una petizione dei Chiavaresi,
colla quale «reclamavano contro l’arresto del generale
Garibaldi, suddito sardo,» s’accendeva intorno
ad essa una vivacissima discussione. Il Pinelli si trincera
<span class="pagenum" id="Page_388">[388]</span>
malamente dietro una povera ragione di leguleio; il Rattazzi
vede nell’arresto di Garibaldi offeso il diritto di
cittadino, violata la legge, e una trasgressione patente
dello Statuto; il Baralis esclama, tra gli applausi della
tribuna: «Il generale Garibaldi non può esser reputato
reo che delle sue prodezze;» il Lanza propone
quest’ordine del giorno, in cui proclama: «La violenza
usata a Garibaldi è un insulto fatto alla Nazione;» e
la Camera finalmente vota una mozione del Tecchio,
ancora più esplicita ed energica:<a class="tag" id="tag169" href="#note169">[169]</a> «La Camera, dichiarando
che l’arresto del generale Garibaldi, e la
minacciata espulsione di lui dal Piemonte, sono lesioni
dei diritti consacrati dallo Statuto e dei sentimenti
di nazionalità e della gloria italiana, passa all’ordine
del giorno.»
</p>

<p>
Ma è vecchia arte di tutti i Governi fiacchi, epperò
ipocriti, che i decreti de’ Parlamenti, quando non si
possono prendere di fronte, si eludono; onde il Pinelli,
che aveva egli pure nel sangue il terrore superstizioso
del Diavolo rosso, s’accorda segretamente col La Marmora
perchè induca Garibaldi a espatriarsi, assegnandogli,
se consentisse, una pensione mensile di trecento
lire; ponte d’argento a nemico che fugge. E il
La Marmora si tolse l’incarico, trattando, è vero, con
cavalleresca cortesia l’eroe; ma anch’egli, checchè
se ne dica, violando un ordine del Parlamento che
aveva due soli giorni di data. Comunque, egli riuscì
perfettamente nel suo assunto; e la lettera, con cui ne
ragguaglia il Dabormida, è documento interessantissimo
che fa onore all’abilità ed alla penetrazione del
Generale piemontese; ma che onora anche più la lealtà
del Capitano nizzardo.
</p>

<p>
<span class="pagenum" id="Page_389">[389]</span>
</p>

<p>
«Garibaldi (scrive il La Marmora,<a class="tag" id="tag170" href="#note170">[170]</a> alludendo alla
promessa fattagli di tornare entro due giorni da Nizza)
Garibaldi ha mantenuto la sua parola, come ne ero
certo. Gli feci intendere come il Governo desiderasse
il suo allontanamento, non perchè temesse di lui, ma
perchè i turbolenti avrebbero col pretesto suo compromesso
molte persone e lui stesso: che d’altronde
stando in paese era impossibile dargli un impiego,
mentre andando egli all’estero poteva il Governo accordargli
un sussidio mensile. Piegò egli con garbo a
persuadersi alle mie proposte, e fummo facilmente
d’accordo che egli se ne andrebbe a Tunisi, e che il
Governo gli farebbe una pensione di trecento lire al
mese, finchè egli colà rimane.<a class="tag" id="tag171" href="#note171">[171]</a> Infatti tutto è preparato
e ordinato perchè il vapore, che parte domani per la
Sardegna, da Cagliari prosegua fino a Tunisi.
</p>

<p>
»Garibaldi non è uomo comune, la sua fisionomia,
comunque rozza, è molto espressiva. Parla poco e
bene: ha molta penetrazione; sempre più mi persuado
che si è gettato nel partito repubblicano per battersi
e perchè i suoi servigi erano stati rifiutati. Nè lo credo
ora repubblicano di principio. Fu grande errore il non
servirsene. Occorrendo una nuova guerra, è uomo da
impiegare. Come abbia riuscito a salvarsi quest’ultima
volta, è veramente un miracolo.»
</p>

<p>
<span class="pagenum" id="Page_390">[390]</span>
</p>

<h3>XVI.</h3>

<p>
E quel che Garibaldi promise attenne. Il 16 settembre
1849 egli s’imbarcava sul <i>San Michele</i>, alla
volta di Tunisi, per ricalcare una seconda volta l’amara
via dell’esiglio; proscritto con garbo, ma proscritto da
quello Stato d’Italia che, a que’ giorni, era l’unico asilo
de’ proscritti; sospettato d’essere una cagione d’inquietezza
e di molestia a quella patria, alla quale era
venuto, traverso l’Oceano, a dare il suo sangue senza
chiederle se fosse repubblicana o monarchica, senza
levare altra bandiera che quella della sua indipendenza
e della sua unità, nè invocare, così dai Re come dai
Triumviri, altra grazia che quella di combattere e morire
per essa.
</p>

<p>
Ma partendo, quante memorie non lasciava a quella
patria; quante belle pagine di valore, quanti nobili
esempi di virtù non aveva scritto nel primo volume
del suo risorgimento! L’Italia l’aveva ricevuto famoso
dal primo esiglio, lo mandava nel secondo glorioso.
La sua figura s’era ingrandita, in que’ soli due anni,
di molti cubiti; il suo nome noto soltanto, prima del
quarantotto, alla classe ristretta degli studiosi ed all’Italia
sotterranea dei patriotti e dei cospiratori, era
divenuto a un tratto popolare e solenne. I militari,
i tecnici discutevano ancora se egli fosse più condottiero
o capitano; ma una vasta legione di giovani
soldati da lui istruita, e per lui sempre pronta a
morire, non conosceva altri generali che lui; lo nominava
«il Generale» senz’altro, il generale per antonomasia,
l’unico generale vero per essa, come i discepoli
di Palestina chiamavano «Maestro» senza più il
figliuolo del fabbro nazzareno, che aveva saputo toccare
<span class="pagenum" id="Page_391">[391]</span>
i loro cuori e accendervi la fiamma d’una fede
novella.
</p>

<p>
Egli aveva aperta una nuova scuola di guerra; una
schiera di valenti ufficiali creati ed educati da lui ne
continuava dall’esiglio la tradizione, ne meditava gli
insegnamenti, si preparava, quando la tromba suonasse
di nuovo, a rinnovarne, su altri campi, gli esempi e
la gloria. La leggenda cominciava già a sbocciare intorno
alle sue gesta: e la Storia medesima non sapeva
scriverne senza chiedere a prestito alla Poesia le sue
immagini e i suoi colori. La breve campagna di Lombardia
non era parsa che un saggio di ardimento generoso,
ma sterile; la campagna di Roma era sembrata
un poema, e la sua ritirata un miracolo. E poichè
questa ritirata riassume tutta l’epopea garibaldina di
quell’anno, e fu, a parer nostro, una delle più maravigliose
imprese di lui, e per giunta impresa tutta
sua, combattuta e vinta unicamente dalla sua perizia
e gagliardía, alla quale si direbbe che le sue milizie
non parteciparono che per guastarla; così vogliamo
che ella sia giudicata da tale, sul cui giudizio non possa
cadere pur l’ombra d’un sospetto di tenerezza per
l’eroe nostro, e di parzialità per la causa che difendeva:
da Alfredo De Reumont, storico insigne e amante
delle glorie italiane, ma Tedesco, clericale, diplomatico,
rappresentante della Prussia presso il Granduca
di Toscana, prima e dopo la ristaurazione: tutto quello
che di più antigaribaldino e antirivoluzionario l’Europa
del 1815 abbia generato:<a class="tag" id="tag172" href="#note172">[172]</a>
</p>

<p>
«Garibaldi tenne quasi il mezzo tra il Fra Monreale
del 400, ed Alfonso Piccolomini di Montemarciano
<span class="pagenum" id="Page_392">[392]</span>
del 600, servendo come quello una effimera Repubblica
romana, senza lodarne i capi; e come questi andando
inseguíto attraverso l’Umbria, la Toscana, le
Romagne, colla sola differenza con tutti e due che,
più destro o più fortunato di essi, non venne nè decapitato
come l’uno, nè appiccato come l’altro.
</p>

<p>
»In modo veramente maraviglioso l’ultimo pugno
dell’armata repubblicana romana andò a finire sul
territorio dell’infima Repubblica italiana, mettendo a
repentaglio l’esistenza di quel modestamente felice
San Marino, che dai tempi del cardinale Alberoni in
poi non aveva attraversato simile burrasca.
</p>

<p>
»Il modo con cui Garibaldi giunse fino a San Marino,
confina col miracoloso. Sarebbe fargli torto il
porlo fra il comune degli uomini. Si può giudicare
come si vuole le sue opinioni politiche e persino la sua
moralità; ma come condottiero di bande libere ha mostrato
un raro talento, e la sua condotta in Roma,
tanto prima, quanto durante l’assedio, lo ha fatto conoscere
sotto un aspetto più favorevole di quello che
si avesse motivo d’aspettarsi. Ha conservato la disciplina
nella sua truppa raccogliticcia, in cui v’erano
anche avventurieri della peggior specie; ha combattuto
da coraggioso soldato, se non sempre come comandante;
quando s’accorse che si sagrificavano infruttuosamente
vittime umane, e che tutto era inutile,
lo dichiarò apertamente ai Triumviri, senza badare ai
loro acerbi rimproveri. Alla resa della città, si ritirò
quietamente ed ordinatamente coi suoi rimastigli o
quei pochi che gli si erano aggregati negli ultimi momenti,
senza neppure essere ringraziato da coloro pei
quali aveva arrischiato la vita. La risolutezza ed il
sangue freddo non si possono negare neppure al nemico.»
</p>

<figure class="break-before">
<p>
<span class="pagenum" id="Page_392a">[392a]</span>
</p>
<a id="fill-392a-inl"></a>
  <img src="images/ill-392a-inl.jpg" alt="&nbsp;">
<figcaption>CARTA ITINERARIA
della ritirata di Garibaldi da Roma — 1849.<br>(<a href="images/ill-392a.jpg">Versione più grande</a>)</figcaption>
</figure>

<p>
<span class="pagenum" id="Page_393">[393]</span>
</p>

<h3>XVII.</h3>

<p>
Ma la pena dell’esiglio richiede, oltre la terra che
vi sfratta, un’altra terra che vi raccolga, e a Garibaldi
mancò per lungo tempo anche questa. Egli era
anche più increscioso alla Francia repubblicana che
al Piemonte monarchico; e il Governo di Luigi Napoleone
aveva già fatto intendere al Bey di Tunisi, come
avrebbe veduto assai di mala voglia che egli desse ricetto
al rivoluzionario condottiero, che dal 30 aprile
al 15 luglio aveva dato tanta faccenda agli eserciti
della grande nazione. Il Bey, pertanto, che amava restare
nella grazia del potente vicino d’Algeria, tenne
il monito imperiale per comando e vietò che Garibaldi
sbarcasse in qualsiasi porto di Barberia, costringendolo
a ripartire con un altro bastimento per Malta,
o per dove meglio gli piaceva.
</p>

<p>
Malta però non sorrideva al nostro proscritto, e
ottenne dalla condiscendenza del capitano d’essere
sbarcato all’Isola della Maddalena, la maggiore del
gruppo d’isolette che fanno arcipelago nel Golfo di
San Bonifacio.
</p>

<p>
E fu ventura. Pietro Susini, sindaco della Maddalena,
padre di quel Susini Millelire che Garibaldi aveva
lasciato capitano nella Legione di Montevideo, tenne a
singolare onore d’accogliere al suo focolare l’uomo
favoloso che di là dall’Oceano era stato meglio che
capo, amico, secondo padre a suo figlio; e Garibaldi
passò nell’isoletta ospitale, nel consorzio di quei poveri
e semplici pescatori, i giorni forse più riposati e
tranquilli della sua vita procellosa. Viveva di nulla,
passava la giornata alla caccia e alla pesca, imparando
a memoria tutte le calanche e tutte le macchie delle
<span class="pagenum" id="Page_394">[394]</span>
isole circonvicine; e cominciando probabilmente fin
d’allora ad innamorarsi di quella Caprera che preferirà
un giorno alle più splendide dimore d’Italia, e
renderà celebre quanto il suo nome.
</p>

<p>
Ma era detto che nemmeno nel più oscuro e pacifico
angolo d’Italia egli potesse vivere oscuro e pacifico;
com’era detto che il ministro Pinelli non potesse
godere un istante di sonno, finchè quel terribile orco
della rivoluzione errava sui lidi d’Italia.
</p>

<p>
Un giorno infatti del 1850, che è, che non è, si presenta
nelle acque della Maddalena il bastimento di
guerra <i>Colombo</i> coll’ordine di prender Garibaldi a
bordo e di portarselo a Gibilterra. E Garibaldi, ormai
rassegnato a tutto, lasciò fare e partì. Pochi giorni
prima s’era buttato a nuoto per salvare un canotto
sardo che naufragava; e fu quello il solo tributo di
riconoscenza che potè pagare a’ suoi ospiti generosi,
e insieme la sola azione peccaminosa dopo la ritirata
di San Marino e la fuga di Comacchio, ch’egli compì
in Italia.
</p>

<p>
Nemmeno Gibilterra però lo voleva. Il Governatore
inglese gli permise lo sbarco per alcuni giorni, ma non
un soggiorno più lungo; il Console spagnuolo, interpellato
se la Spagna l’avrebbe raccolto, rispose seccamente
di no; per cui sbandito dall’Italia, perseguitato
dalla Francia, cercato a morte dall’Austria,
congedato dall’Inghilterra, respinto dalla Spagna,
assai probabilmente internato dalla Svizzera, e della
Germania e della Russia non si discorre, è manifesto
che in tutta la vecchia Europa l’unico ospizio ancora
aperto al nostro perseguitato era la mussulmana e barbara
Turchia.
</p>

<p>
Fu allora che il Console degli Stati Uniti d’America
e seco lui gli ufficiali della sua squadra, indignati
<span class="pagenum" id="Page_395">[395]</span>
della codarda persecuzione onde l’eroe era fatto segno,
gli offersero di prenderlo sotto l’egida della loro bandiera
e di trasportarlo gratuitamente nel loro paese.
Ma Garibaldi non sapeva ancora decidersi e mettere
fra sè e la patria, l’Oceano; forse un ultimo filo di
speranza lo teneva ancora avvinto all’Italia; e saputo
che a Tangeri era console di Sardegna il signor Carpaneti
di Genova, suo vecchio conoscente, si risolvette
di tentar novellamente la terra d’Africa, e di recarsi
da lui. E il Carpaneti l’ebbe caro come un fratello;
l’accolse in sua casa, lo protesse della sua autorità;
gli avrebbe fatto obliare che quella era terra d’esiglio,
se gli esuli potessero obliare. Garibaldi invece
come pellegrino che, giunto in luogo di sicurezza e di
riposo, rifà colla mente il cammino percorso e ne racconta
a sè medesimo le vicende; provò per la prima
volta il bisogno di narrare «sè stesso ai posteri» e
di scrivere i suoi ricordi. A Tangeri infatti furono incominciate
quelle <i>Memorie</i>, che fino ad ora il mondo
conosce nelle traduzioni di Dumas padre e di Elpis
Melena, che fino al 1848 furono a noi storici la scorta
più fidata, che un giorno, quando veggano la luce in
tutta la loro interezza, saranno forse uno dei più preziosi
documenti e dei più curiosi monumenti della nostra
storia e della nostra letteratura.
</p>

<p>
Nemmeno a Tangeri però dimorò a lungo. Garibaldi
non era pervenuto ancora a quell’età, in cui, divenuto
impossibile l’operare, il solo ricordare le cose
operate tien luogo d’azione. Garibaldi contava appena
quarantadue anni; aveva ancora le braccia sane, teneva
un’arte nobile e fruttuosa alle mani, sentiva sempre,
come a’ suoi più giovani anni, il virtuoso orgoglio di
non dovere che a sè stesso la propria esistenza, e non
potendo appagarsi di quell’ozio larvato di scombiccherare
<span class="pagenum" id="Page_396">[396]</span>
quaderni, nè volendo abusare più a lungo della
generosità dell’ospite amico, risolvette di lasciar Tangeri
e di andar a cercare in altri lidi pane e lavoro.
</p>

<p>
Congedatosi pertanto dal Carpaneti, sull’aprile
del 1850 s’imbarca per l’Inghilterra; approda a Liverpool;
vi è assalito per la prima volta da quell’artritide
che lo accompagnerà fino alla sua morte; ma
appena riavuto, parendogli poco propizia a’ suoi progetti
di lavoro anco l’Inghilterra, veleggia per gli Stati
Uniti e sbarca in quell’anno stesso a New-York.
</p>

<h3>XVIII.</h3>

<p>
E colà il problema del pane quotidiano gli si presenta
di nuovo in tutta la sua crudezza. Aveva chiesto,
cercato, aspettato più mesi un comando di bastimenti
(fosse stato anche in <i>secondo</i> se ne sarebbe
accontentato), e il comando non veniva; aveva picchiato
a tutte le porte d’amici e conoscenti alla busca d’un
mestiere purchessia, ma il mestiere non si trovava;
aveva bighellonato per settimane in uno sciopero forzato
per tutte le vie di New-York, e si era uggito e vergognato
insieme; quando il caso gli fece incontrare
un altro Genovese, certo Meucci, proprietario d’una
fabbrica di candele, che non potendo offrirgli nulla di
meglio, gli offerse un posto nella sua fabbrica. E doveva
essere davvero uno spettacolo curioso: il vincitore
del 30 aprile contornato di sugna e di stoppini,
affaccendarsi da mane a sera a manipolare, ad impaccare
e spedire candele ai due mondi, di cui lo dicevano
l’eroe: curioso e toccante insieme; chè nulla
commove di più della vista d’un uomo già grande,
il quale, sdegnando vivere parassita della sua passata
grandezza, corregge l’errore dell’avversa fortuna colla
<span class="pagenum" id="Page_397">[397]</span>
dignità del lavoro. Più l’opera sua par bassa, e più la
sua figura s’innalza; più le sue mani sono sudicie, più
la sua anima brilla di sublime candore.
</p>

<p>
Per ventura sua l’aspra prova non durò più d’un
anno, ed alla fine potè tornare novellamente al suo
elemento e rivivere alla sua arte.
</p>

<p>
Eletto da una Società italo-americana a comandante
di un bastimento che doveva battere gli scali dell’America
centrale, in sul finire del 1851 salpa da New-York;
arrivato però a Panama, una febbre potente, che lo
riduce quasi in fin di vita, lo sforza a rinunciare il
bastimento; scampato tuttavia mercè la sua gagliarda
tempra da quel nuovo pericolo, incontra nel Porto
stesso di Panama quel Carpaneti che l’aveva ospitato
a Tangeri, e che allora navigava con un altro bastimento,
detto il <i>San Giorgio</i>, per Lima; onde raccolto
coll’antico affetto dall’amico, s’imbarca con lui, e
salpa ben presto per il Pacifico e la capitale del Perù.
Ivi però nuova fortuna. Il signor Don Pedro De’ Negri,
intraprendente genovese, arricchitosi al Perù, specialmente
nelle miniere d’argento del <i>Cerro</i> e di <i>Pasqua</i>,
simpatizza prontamente col già famoso suo compatriotta
e gli offre di fare per conto suo un viaggio
alla China con un doppio carico di grani e d’argento.
Era la prima volta che s’apriva a Garibaldi la possibilità
di varcare il Grand’Oceano. Il bastimento, battezzato
<i>La Carmen</i>, non era più nuovo, portava appena
ottocento tonnellate, e aveva bisogno di molti raddobbi;
ma per quel capitano avvezzo alle garapere e alle
tartane, poteva parere un <i>Leviathan</i>. Fornito il carico
all’Isola di Cincia (costa Sud del Perù a trecento miglia
dal Callao), tornato in brevi giorni a Lima per
compirvi le provviste e l’equipaggio, nei primi di gennaio
del 1852 spiegò lietamente le vele per le coste
<span class="pagenum" id="Page_398">[398]</span>
d’Asia, e dopo novantaquattro giorni di navigazione
felice getta l’áncora nel Porto di Hong-Kong.
</p>

<p>
Di tutta quella traversata soltanto un sogno parve
memorabile a Garibaldi; ma un sogno sì strano e terribile,
che soltanto narrato dalla stessa penna di colui
che lo ebbe, può parere credibile.
</p>

<p>
«Solo una volta (scrive Garibaldi stesso),<a class="tag" id="tag173" href="#note173">[173]</a> io raccapriccio
nel rammentarmela, sull’immenso Oceano
Pacifico, tra il Continente americano e l’asiatico, colla
Carmen, ebbimo una specie di <i>tifone</i>, non formidabile
come quelli che si sperimentano sulle coste di
China, ma abbastanza forte per farci stare parte della
giornata, 19 marzo 1852, colle basse gabbie — e dico
tifone, perchè il vento fece tutto il giro della bussola,
segno caratteristico del tifone, ed il mare si agitò
terribilmente come suole in quel grande temporale.
</p>

<p>
»Io ero ammalato di reumatismi, e mi trovavo nel
forte della tempesta addormentato nel mio camerino
sopra coperta. Nel sonno io ero trasportato nella mia
terra natale; ma in luogo di trovarvi quell’aria di Paradiso
ch’ero assuefatto di trovare in Nizza, ove tutto
mi sorrideva, tutto mi sembrava tetro come un’atmosfera
di cimitero; tra una folla di donne ch’io scorgeva
in lontananza, in aria dimessa e mesta, mi sembrò
di scorgere una bara — e quelle donne, quantunque
movessero lentamente, avanzavano però alla mia volta.
Io con un fatale presentimento feci uno sforzo per avvicinarmi
al convoglio funebre, e non potei movermi,
avevo una montagna sullo stomaco. La comitiva però
giunse al lato del mio giaciglio, vi depose la bara e
dileguossi.
</p>

<p>
»Sudante di fatica, avevo inutilmente cercato di sorreggermi
<span class="pagenum" id="Page_399">[399]</span>
sulle braccia. Ero sotto la terribile influenza
d’un incubo — e quando principiai a movermi, a sentire
accanto a me la fredda salma d’un cadavere, ed a
riconoscere il santo volto di mia Madre, io mi era
desto; ma l’impressione di una mano ghiacciata era
rimasta sulla mia mano.
</p>

<p>
»Il cupo ruggito della tempesta ed i lamenti della
povera <i>Carmen</i> spietatamente sbattuta contro terra,
non poterono dileguare interamente i terribili effetti
del mio sogno.
</p>

<p>
»In quel giorno ed in quell’ora certamente io ero
rimasto privo della mia genitrice, dell’ottima delle
madri.»
</p>

<p>
Rammentiamoci infatti che il 19 marzo 1852 la signora
Rosa non era più.
</p>

<p>
A Hong-Kong però avendo saputo che il corrispondente
commerciale del De Negri, M<sup>r</sup> King, era partito
per Canton, il Generale stimò opportuno raggiungerlo
colà; trovatolo di fatto e ricevuto l’ordine di riportare
il carico ad Amoy, salpa a quella volta, vi scarica e vi
vende ad ottimi patti, ritorna subito dopo a Hong-Kong,
rimonta il fiume omonimo fino a Wampoo, rifà
un nuovo carico da trasportare a Lima, e nell’autunno
di quell’anno, battendo la stessa rotta, senza avventure
notevoli, riapproda colla stessa fortuna nel porto
d’onde era partito.
</p>

<p>
Non restò per altro a terra lungo tempo, chè al
cominciare del 1853 è rinviato dallo stesso Negri a
New-York a prendervi il comando del <i>Commonwealth</i>,
un tre alberi di mille duecento tonnellate, destinato
a caricare carbone in Inghilterra e trasportarlo in
Italia. E infatti il nostro Capitano marittimo parte
quasi subito per New-Castle e vi fa il carico assegnatogli;
appena lesto, spiega la vela; e dopo cinque
<span class="pagenum" id="Page_400">[400]</span>
anni di lontananza, cominciando il 1854, viene a dar
fondo nel Porto di Genova, e rivede quell’Italia che
era stata su tutti i lidi la stella polare e la mèta suprema
del suo cammino.<a class="tag" id="tag174" href="#note174">[174]</a>
</p>

<p>
Nè alcuno gli aveva contrastato lo sbarco. Il Governo
piemontese era guarito de’ suoi puerili terrori,
la sua politica aveva già preso colore più vivo di italianità:
il Governo era passato nelle mani del conte
di Cavour, e basti. Il Capitano del <i>Commonwealth</i> non
fu dunque molestato; ed egli potè liberamente metter
piede a Nizza ad abbracciare i suoi tre bambini che
non rivedeva da cinque anni; a salutare, almeno nella
tomba, la sua povera madre, a cui aveva date sì torbide
gioie e sì scarse consolazioni.
</p>

<p>
E in Nizza stette tutto quell’anno 1854, tranquillo
e quasi dimenticato, contento d’avviare con un altro
bastimentuccio, detto l’<i>Esploratore</i>, un po’ di cabotaggio
per i mari vicini; arrischiandosi, una volta, fino
a Marsiglia, dove pare che la Polizia napoleonica fosse
disposta a chiudere un occhio e a lasciare in pace il
suo antico perseguitato.
</p>

<p>
Le sue corse più frequenti però erano ancora per
la Sardegna, dove già andava mulinando di fissare la
sua dimora; e fu appunto in una di esse che sorpreso
da un grosso fortunale nelle Bocche di San Bonifacio,
e resogli impossibile il continuare la rotta per Porto
Torres, si gettò a rifugio sulla costa della Maddalena;
e colà dimorando alcuni giorni, gli balenò per la prima
volta l’idea di comperare una parte dell’Isola di
Caprera.
</p>

<p>
<span class="pagenum" id="Page_401">[401]</span>
</p>

<p>
Aveva riscossi alcuni residui de’ suoi stipendi di
Montevideo; nei suoi ultimi viaggi marittimi aveva
messo da parte qualche peculio; una sommetta aveva
raccolta dall’eredità del fratello Felice; onde gli pareva
venuto il momento di metter a profitto i suoi modesti
capitali, e che nessun impiego fosse migliore di quello.<a class="tag" id="tag175" href="#note175">[175]</a>
</p>

<h3>XIX.</h3>

<p>
La Caprera, come è noto, sorge tra il lato orientale
della Maddalena, e il capo settentrionale della
<span class="pagenum" id="Page_402">[402]</span>
Sardegna, dalla quale è divisa soltanto dal piccolo
golfo d’Arsachena. All’aspetto è un masso granitico
oblungo che s’avvalla ad occidente, s’innalza al punto
opposto e scende da quella banda a picco sul Mediterraneo.
Un monte, detto il Teggiolone, alto non più
che trecento metri sul livello del mare, lo corre da nord
a sud, e cominciando da Punta Galera, sua estremità
settentrionale, va a finire, traverso valloncelli e frane
e scoscendimenti, alla così detta Punta Rossa, che
forma a mezzodì uno de’ corni del golfo di Arsachena.
Misura tre chilometri di larghezza e cinque di lunghezza;
la nuda roccia dominante su tutta l’Isola è
spalmata a intervalli da sottili strati di terra vegetale,
su cui verdeggia a stento fra folte macchie di lentischi
e di arbusti qualche oasi erbosa. Il clima vi è, come
in tutte le nostre isole, temperato e l’aere salubre;
ma scarsissima l’acqua, incessante il giuoco de’ venti
e turbinoso il Maestro. Pescose le rive, ma irte di
punte, di secche, di scogliere; innumeri perciò le anse,
i seni, le calanche, ma di veri porti nessuno; unici
punti d’approdo, per barche mezzane il porto dello
Stagnarello a settentrione e l’insenata d’Arsachena
a mezzodì.
</p>

<p>
Nel 1855 Caprera era divisa tra due soli proprietari:
il Demanio sardo, che vi occupava il lato settentrionale
e l’aveva già partito in piccoli lotti per
metterlo in vendita, ed i signori Collins, inglesi stanziati
alla Maddalena, che vi possedevano il meridionale
più ad uso di caccia che per speranza d’un frutto
qualsiasi. Nel rimanente due famiglie di pastori, di cui
si perdevano tra gli anfratti della valle le povere capanne;
qualche branco di capre e di pecore erranti
tra gli scogli in cerca d’una magra pastura; qualche
volo di pernici e di beccaccie migrate dalla vicina
<span class="pagenum" id="Page_403">[403]</span>
Sardegna annidiate tra le macchie; poche coppie di
caproni selvatici inerpicati su pei greppi del Teggiolone:
ecco i soli esseri viventi del luogo.
</p>

<p>
Nessuna amenità di sito adunque, nessuna feracità
di suolo, nessuna varietà di flora e di fauna; ma in
cambio il mare profondo, la solitudine immensa, la
libertà imperturbata: tutto quanto bastava agli occhi
di Garibaldi per trasformare l’orrido scoglio in un
orto d’Esperia. Oltre di che l’aveva preso la passione
dell’agricoltura, cosa meno strana di quel che appaia,
poichè l’amor de’ campi e l’amore del mare sono fratelli
e nascono entrambi dal bisogno della vita libera,
solitaria, e dal profondo sentimento della natura infinita.
</p>

<p>
Alleandosi pertanto le illusioni dell’agricoltore alla
misantropia dell’uomo ed alla fantasia del poeta, Garibaldi
decise comperare la maggior parte di que’ lotti
vendibili, e di trapiantarvi stabilmente le nomadi tende
della sua vita.
</p>

<p>
Ma per far tutto ciò, una prima cosa era necessaria:
rendere l’Isola abitabile, costruirvi cioè una casa.
E a questo pure Garibaldi aveva pensato; ma a modo
suo, quanto dire primitivo e singolare sempre. E punto
primo, la casa dovrà essere una riproduzione perfetta
di quelle di Montevideo: un semplice quadrato di
quattro camere poste su d’un piano solo, coperto da
una terrazza bianca e liscia che serva insieme di tetto
e di vasca alle acque piovane, che vengono poi raccolte
per via d’un canale in un serbatoio interno,
ecco la reggia fastosa che Garibaldi edificherà da sè
stesso nel suo nuovo regno di Caprera. Quanto poi
ai lavoratori, egli e quattro o cinque amici, Basso,
Menotti, Gusmaroli, Froscianti, si spartiranno le faccende
ed i mestieri, e coll’aiuto e la guida di qualche
maestro muratore e falegname basteranno alla bisogna.
<span class="pagenum" id="Page_404">[404]</span>
Di necessità, durante i lavori, si vivrà accampati
sotto le tende, alla militare; la caccia e la pesca
dei dintorni provvederanno al vitto quotidiano, e al
difetto di pratica supplirà l’ingegno, la lena e l’allegria.
</p>

<h3>XX.</h3>

<p>
E fu ancora in quell’anno ch’egli s’era tolta l’impresa
della liberazione dei prigionieri di Santo Stefano.
Pochi anni or sono il fatto era noto a pochissimi;
le <i>Memorie</i> del Settembrini e le <i>Lettere</i> al Panizzi,
di recente pubblicate, l’hanno reso notorio. Ventidue
condannati politici, tra i quali Luigi Settembrini, Silvio
Spaventa, Gennaro Placco, Filippo Agresti, giacevano
da quattro anni nelle carceri di Santo Stefano;
rei, come diceva la legge borbonica, «del delitto di
maestà;» rei d’amor patrio. Come è natura dei
prigionieri, degl’innocenti principalmente, il pensiero
della fuga era incessante; quindi i disegni, i conati,
i tentativi innumerevoli, arditi, strani talvolta, ma
vani fino allora tutti. Sulla fine del 1854 però Antonio
Panizzi, non mai dimentico della sua Italia e partecipe,
più che non paresse, d’ogni congiura diretta al
suo bene, combina col Settembrini a Santo Stefano
e con Agostino Bertani a Genova un nuovo e più
arduo progetto. I prigionieri penseranno essi a scappare
dall’ergastolo forando con ferri, nascostamente
introdotti, la vôlta della loro camera, e calandosi di là
per i tetti, e le muraglie in una nascosta insenata a
oriente dell’isola. Di fuori invece un piroscafo noleggiato
da amici, e «comandato da <i>un uomo unico</i>,»
passerà in una notte senza luna davanti a Santo Stefano,
portando per segnale all’albero, o agli alberi,
<span class="pagenum" id="Page_405">[405]</span>
<i>una fiamma bianca</i>, o <i>delle fiamme bianche</i>, le quali
s’abbasseranno per qualche momento, poi giunto
vicino all’ergastolo si rialzeranno; il bastimento di
giorno s’allontanerà, al tornar della notte s’avvicinerà
di nuovo all’isola, ed a mezza notte manderà
una lancia o due al seno indicato; colà i prigionieri
porteranno una lanterna accesa rivolta alla parte
della lancia, questa s’accosterà pronunziando la parola
d’ordine: <i>Panizzi</i>; i prigionieri risponderanno
colla parola: <i>Settembrini</i>; e ciò fatto la lancia toccherà
terra, imbarcherà i fuggitivi e il piroscafo li rapirà
con sè. E questo progetto tenne occupati, speranzosi,
angosciati per più d’un anno i poveri cattivi; finchè
ai primi di settembre del 1856 fu scritta loro la notizia
che il piroscafo destinato alla fuga aveva naufragato
sulle coste d’Inghilterra; e il disegno per allora
completamente fallito.
</p>

<p>
«L’uomo unico,» di cui parlava il Panizzi nella
sua lettera al Settembrini, era Giuseppe Garibaldi; e si
converrà che se v’era uomo adatto a rischiare e condurre
alla fine quella nobile impresa era lui; se non
l’unico, il primo innegabilmente.
</p>

<h3>XXI.</h3>

<p>
Il 6 agosto 1856 Garibaldi era in Genova; e tra
lui e Felice Foresti, il compagno di Spielberg di Giorgio
Pallavicino, succedeva questo dialogo:<a class="tag" id="tag176" href="#note176">[176]</a>
</p>

<p>
<i>Garibaldi.</i> — Tieni tu un assiduo carteggio col marchese
Pallavicino?
</p>

<p>
<span class="pagenum" id="Page_406">[406]</span>
</p>

<p>
<i>Foresti.</i> — Ci scriviamo di quando in quando.
</p>

<p>
<i>G.</i> — Ma dunque scrivigli, Foresti mio, che io sono
importunato e messo continuamente alle strette da
molti bravi giovinotti, che pur vorrebbero ch’io mi
mettessi alla loro testa per incominciare un ardito
movimento nazionale.
</p>

<p>
<i>F.</i> — D’onde vengono costoro?
</p>

<p>
<i>G.</i> — Dall’Italia centrale e dalla Sicilia; e parecchi
appartengono all’Emigrazione italiana qui stanziata.
</p>

<p>
<i>F.</i> — Ma cosa rispondi tu alle loro inchieste insistenti?
</p>

<p>
<i>G.</i> — Che perseverino nel loro divisamento nobile
e patriottico; ma in quanto ad attuarlo è forza che
abbiano pazienza ancora un poco. Perchè, a dirti il
vero, io reputo che sarebbe mal fatto di mettersi in
campagna, o sull’Appennino con bande, prima della
vegnente primavera.
</p>

<p>
<i>F.</i> — Ma io non comprendo come non si debba
poter combattere anche d’inverno. Napoleone ha ripetutamente
provato che lo si può fare.
</p>

<p>
<i>G.</i> — Io ho anche delle ragioni particolari per indugiare
fino alla primavera: oggi non posso dirtele,
ma te ne dirò una, e forse la principale. Io veggo che
dobbiamo fare tesoro delle forze piemontesi regolari
e volontarie: quindi la spinta al movimento, almeno
indiretta, dovrebbe venirci dal Governo. Ma io non
so.... non capisco. Mi pare che vi sia un’inerzia, un
ritegno, un’indifferenza. Infine che cosa fa questo Partito
Nazionale?
</p>

<p>
<i>F.</i> — Davvero non lo so propriamente: congetturo
che s’adoperi per la causa italiana.
</p>

<p>
<i>G.</i> — Consenziente il Re?
</p>

<p>
<i>F.</i> — Non lo so.
</p>

<p>
<i>G.</i> — Ma, santo Dio, dovremmo pur saperlo! io offro
<span class="pagenum" id="Page_407">[407]</span>
il mio braccio, la mia vita all’Italia, e per essa alla
Corona sabauda; ma vorrei vedere preparativi, udire
assicurazioni d’appoggio, maneggi, movimento, vita.
</p>

<p>
<i>F.</i> — Lo desidero anch’io, ma non è che un desiderio.
</p>

<p>
<i>G.</i> — Giorgio Pallavicino e gli altri, che più facilmente
avvicinano il Re ed i Ministri, si dieno le mani
attorno; che mettano insieme de’ mezzi; che non mi
lascino così sull’arena.
</p>

<p>
<i>F.</i> — Sì, te lo prometto.
</p>

<p>
E ciò, superfluo a dirsi, non perchè nell’animo dell’eroe
si fosse intiepidita la fiducia nella rivoluzione
e nelle armi popolari; ma per quella ragione già
espressa al Foresti: che vedeva ormai la necessità di
far tesoro delle forze piemontesi regolari e volontarie,
e di attendere dal Governo la spinta. Era in sostanza
l’idea che Daniele Manin e Giorgio Pallavicino si studiavano
in quei giorni d’incarnare nel nuovo partito
nazionale da essi immaginato: sottoporre ogni ragione
di parte ed ogni questione di forma all’intento supremo
dell’indipendenza e dell’unificazione d’Italia;
accettare la Monarchia di Savoia, se essa accettava
di fare l’Italia; fidare al Governo di Vittorio Emanuele
l’arbitrato e l’imperio dell’impresa nazionale, spingendolo
coll’agitazione, secondandolo, se era d’uopo,
coll’insurrezione, ma lasciando a lui solo la scelta del
modo e dell’istante.
</p>

<p>
Ora nessun documento, a parer nostro, rispecchia
più fedelmente le idee e le opinioni del nostro Garibaldi
in quell’anno, del dialogo da noi riferito. Era il
momento in cui i conati d’insurrezione e i progetti di
spedizioni pullulavano da ogni parte. Il Mazzini apparecchiava
una delle sue solite scorrerie nell’Appennino
apuano; il siciliano Francesco Bentivegna chiamava
<span class="pagenum" id="Page_408">[408]</span>
alla riscossa, con ardimento infelice, l’Isola natía;
i patriotti napoletani, capitanati principalmente da
Enrico Cosenz, tramavano, colla Legione anglo-italiana,
uno sbarco nel Regno,<a class="tag" id="tag177" href="#note177">[177]</a> e tutti questi, e quanti altri
com’essi covavano progetti di sommossa o di congiure,
mettevano capo a Garibaldi; e quali per capitano,
quali per iniziatore, quali per ausiliare, tutti facevano
assegnamento sulla virtù del suo braccio e sulla magía
del suo nome.
</p>

<p>
E Garibaldi non si rifiutava, non poteva rinnegare
la propria natura, ma non incoraggiava nemmeno;
prometteva di seguire, ma rifuggiva dall’iniziare; suggeriva,
stile insolito, cautele e temporeggiamenti, e si
<span class="pagenum" id="Page_409">[409]</span>
teneva sciolto da ogni impegno. E qui si conviene esser
giusti. Il programma dell’egemonia piemontese, o come
altri lo dice, dell’unità sotto Casa Savoia, non fu un
trovato esclusivo e privilegiato di chicchessia; scaturì
per virtù propria dalle viscere stesse della nostra storia,
si svolse naturalmente da tutte quelle serie di avvenimenti
che dal Quarantotto in poi corressero, se non
mutarono, l’indirizzo della rivoluzione italiana e ne apparecchiarono
il trionfo. La impotenza sempre più manifesta
dei partiti puramente rivoluzionari, la sfacciata
complicità dei Principati domestici colle signorie straniere,
l’uso sapientemente moderato della libertà fatto
dal popolo subalpino, la politica schiettamente nazionale
del suo Parlamento e del suo Governo, e infine,
più possente di tutte, la proverbiale lealtà di Vittorio
Emanuele ai patti giurati; queste furono le prime e
vere cagioni di quel grande e provvido primato della
Monarchia piemontese, d’onde sorse l’Italia. Senza
l’accordo provvidenziale di questi tre grandi fatti;
senza la condotta antinazionale e liberticida degli altri
Principi d’Italia, che spegnesse nelle collere popolari
le ultime reliquie delle fazioni municipali; senza il fallimento
ripetuto della parte repubblicana, che faceva
parer accettabile anche a’ più radicali la Dittatura
regia, certo l’assorbimento dei vecchi partiti rivoluzionari
in un grande partito nazionale, monarchico
ed unitario sarebbe stato assai più lento; e il risorgimento
italiano, tra martirii e strazi novelli, differito
a un giorno imprevedibile.
</p>

<p>
E certo l’ultimo tratto alla bilancia lo diede la
spedizione di Crimea. Invano s’ostinavano a negarlo
gl’increduli, a fraintenderlo i ciechi, a schernirlo e
ripudiarlo i settarii; l’alto fatto parlava da sè. Quella
schiera di prodi che il conte di Cavour spediva col vessillo
<span class="pagenum" id="Page_410">[410]</span>
tricolore in pugno a combattere fra i primi eserciti
d’Europa, portava nelle pieghe del suo vessillo,
l’Italia; quella modesta, ma onorata vittoria di Traktir,
era vittoria italiana; quelle alleanze, o quelle amicizie,
onde il grand’uomo di Stato afforzava e muniva il
Piemonte, erano forza e scudo d’Italia; quella voce
ardita ch’egli faceva suonare ne’ Consigli europei era
per l’Italia; tutta, insomma, quella breve, ma gloriosa
pagina di storia del piccolo paese a piè dell’Alpi, era
storia ormai di tutta Italia; e la nazione in suo segreto
non esitava più a commettere le sue sorti a quel
Re e a quel Ministro, che l’avevan difesa a viso aperto
e fatta rivivere fra le genti civili.
</p>

<h3>XXII.</h3>

<p>
Tutto ciò però ampiamente concesso, importa restituire
a ciascuno il suo. Grande il merito del Piemonte,
grandissimo quello di Vittorio Emanuele e del
Cavour; ma non spregevole, non dimenticabile, quello
degli uomini, i quali indovinarono per i primi il segreto
della loro politica e ne propagarono l’idea. E
tanto più meritevole, in quanto che essi medesimi, cresciuti
in una fede diversa della monarchica, dovevano
troncare il filo della propria tradizione e rompere in
visiera coi partiti, ai quali erano sino a quel giorno appartenuti.
Però la difficoltà vera dell’impresa assunta
da Daniele Manin e da Giorgio Pallavicino era non
tanto di dare una formola ad un concetto per sè definito
e palese, quanto di evangelizzarlo fra genti diverse;
di farlo accettare insieme dai repubblicani, dai
rivoluzionari e dagli autonomisti di tutti i colori, di
scomporre i fasci de’ vecchi partiti, e di ricomporre
coi loro frammenti il fascio d’un nuovo grande partito
<span class="pagenum" id="Page_411">[411]</span>
nazionale. Ed al compimento di questo disegno potrà
essere dubbio se più abbia cooperato il patrocinio onde
li fiancheggiava il conte di Cavour, o l’adesione aperta
che gli aveva data Giuseppe Garibaldi; ma infine, nella
misura delle forze e delle influenze loro, tutti concorsero
all’opera, e Garibaldi, pel primo, li secondò, poi li
precorse e fin’anco li superò.
</p>

<p>
Di Garibaldi anzi conviene mettere in sodo un
punto. Egli accettò il programma «della Dittatura
sabauda,» come egli lo chiamava, senza riserva e restrizione
di sorta. Avrà avuto in petto egli pure come
il Mazzini un giorno, o come il Manin in quell’anno, il
suo: «se no, no;» ma non lo espresse mai; e tutto
quanto egli concesse, fu con incondizionata fiducia. Diverso
in questo dagli stessi componenti il <i>Comitato dell’Associazione
nazionale</i>, che litigavano se il laborioso
programma dovesse dire: «<i>finchè</i>, o <i>purchè</i>, o <i>perchè</i>, la
Monarchia di Savoia sarà fedele ai patti promessi;»
diverso dallo stesso Giorgio Pallavicino, che non sapendo
guarire da’ suoi vecchi sospetti contro il Cavour,<a class="tag" id="tag178" href="#note178">[178]</a>
ricompariva ad ogni istante a mettere condizioni,
a esprimere diffidenze, a richiedere pegni che
facevan, senza fallo, testimonianza del suo geloso amor
patrio; ma che non erano certo buone prove del suo
acume politico.
</p>

<p>
Garibaldi invece è come donna innamorata; una
volta che si è dato, s’abbandona interamente. Il 13 agosto
<span class="pagenum" id="Page_412">[412]</span>
visita per la prima volta il conte di Cavour, e il
Foresti, che l’accompagnava, così descrive l’incontro:
</p>

<p>
«Il nostro Garibaldi era a Torino il 13 corrente,
ed io ve lo accompagnai. Cavour l’accolse con modi
cortesi e famigliari ad un tempo, gli fece sperar molto,
e l’autorizzò ad insinuare speranza nell’animo altrui.
Pare ch’ei pensi seriamente al grande fatto della
redenzione politica della nostra Penisola.... Insomma
Garibaldi si congedò dal Ministro come da un amico,
che promette e incoraggia ad un’impresa vagheggiata.<a class="tag" id="tag179" href="#note179">[179]</a>»
</p>

<p>
Più tardi, apertasi dalla stampa governativa la
sottoscrizione pei cento cannoni d’Alessandria, e dalla
democratica, quella per l’acquisto de’ centomila fucili,
Garibaldi sottoscrisse, con patriottica neutralità, per
entrambi; scontentando molti de’ suoi vecchi amici,
ma più ancora sforzandoli col suo esempio ad imitarlo.
</p>

<p>
Alcune settimane dopo, essendo ai bagni di Voltaggio,
e volendo ringraziare gli abitanti che l’avevano
accolto con dimostrazioni di simpatia, scriveva
loro, tra l’altre, queste significantissime parole:
</p>

<div class="blockquote">
<p>
«Sì, giovani della crescente generazione, voi siete chiamati
a compire il sublime concetto di Dio, emanato nell’anima
dei nostri grandi di tutte le epoche: l’unificazione
del gran popolo che diede al mondo gli Archimedi, gli Scipioni,
i Filiberti. A voi, guardiani delle Alpi, vien commessa
oggi la sacra missione; non vi è un popolo della Penisola
che non vi guardi, e che non palpiti alla guerriera vostra
tenuta, alle vostre prodezze sui campi di battaglia. Campioni
della redenzione italiana, il mondo vi contempla con
ammirazione, e lo straniero, che infesta l’abituro dei vostri
fratelli, ha la paura e la morte nell’anima.
</p>

<p>
<span class="pagenum" id="Page_413">[413]</span>
</p>

<p>
»Gli Italiani di tutte le contrade sono pronti a rannodarsi
al glorioso vessillo che vi regge, ed io giubilante di
compiere il mio voto all’Italia, potrò, Dio ne sia benedetto!,
darle questo resto di vita.
</p>

<p class="indl">
»Dallo Stabilimento idroterapico<br>
dei signori Ansaldo e Romanengo.
</p>

<p class="indr">
»<span class="smcap">Giuseppe Garibaldi</span>.<a class="tag" id="tag180" href="#note180">[180]</a>»
</p>
</div>

<p>
Finalmente quando nel maggio 1857 fu invitato,
assieme al Pasi e al Medici, ad aderire pubblicamente
al programma dell’Associazione nazionale, egli solo
non esitò un istante a dare il suo consenso, e lo
espresse al Pallavicino così:<a class="tag" id="tag181" href="#note181">[181]</a>
</p>

<div class="blockquote">
<p class="indr">
«Caprera, 20 maggio 1857.
</p>

<p class="indl">
»Pregiatissimo amico,
</p>

<p>
»Io imparai a stimarvi ed amarvi dal nostro Foresti,
e dalle vicende dell’onorevole vostra vita. Le idee che voi
manifestate sono le mie, e vi fo padrone quindi della mia
firma per la dichiarazione vostra.
</p>

<p>
»Vogliate contraccambiare co’ miei affettuosi saluti Manin,
Ulloa e La Farina, ch’io vo superbo d’accompagnare in qualunque
manifestazione pubblica.
</p>

<p>
»Sono di cuore vostro
</p>

<p class="indr">
»<span class="smcap">Giuseppe Garibaldi</span>.»
</p>
</div>

<p>
Però il Pallavicino aveva ragione di chiamare la
solenne adesione di Garibaldi «un fatto immenso.»
Esso scioglieva in due il vecchio partito repubblicano,
non lasciando al Mazzini che il manipolo dei dottrinari;
raccoglieva sotto i segni della Monarchia gli
erranti delle vecchie fazioni municipali; trascinava
sotto le insegne della Dinastia di Savoia tutta la gioventù
<span class="pagenum" id="Page_414">[414]</span>
operosa e militante d’Italia; poneva il suggello
al patto d’alleanza tra la rivoluzione e la Monarchia.
Certo non era in potere di Garibaldi impedire che questa
alleanza si facesse; ma nessuno negherà che fosse
in sua mano il ritardarla. S’immagini per un istante
Garibaldi avverso alla Monarchia di Savoia, e serrato
intorno a lui, come a Capitano e Dittatore, tutto il
vario stuolo de’ repubblicani, ingrossato dagli autonomisti
e dagli scontenti di tutte le specie, e si dica
quel che poteva accadere in Italia dopo Villafranca?
Probabilmente una discordia fratricida, ed un’anarchia
quarantottesca in metà della Penisola; certo la
spedizione di Marsala o fermata dal conte di Cavour,
o annientata dal Borbone, o sfruttata dal Mazzini; e
in qualsivoglia caso, lo stupendo moto del nostro risorgimento
o sviato, o impedito, o funestato.
</p>

<div class="chapter">
<p>
<span class="pagenum" id="Page_415">[415]</span>
</p>

<h2 id="cap7"><span class="smcap">Capitolo Settimo.</span>
<span class="smaller">DA VARESE ALLA CATTOLICA.<br>
[1859.]</span></h2>
</div>

<h3>I.</h3>

<p>
Il grande anno intanto era spuntato. Napoleone III
aveva già apostrofato il barone Hübner colle celebri
parole: «Duolmi che le nostre relazioni col vostro Governo
non siano più così buone come per il passato;»
Vittorio Emanuele aveva già pronunciato nel Parlamento
subalpino il fatidico motto dei «gridi di dolore,»
e nessuno in Europa, non che in Italia, poteva
fraintendere il senso di sì eloquenti responsi. Oramai
ogni dubbiezza spariva, i frutti dell’alleanza di Crimea
venivano a maturanza, e il segreto delle escursioni
autunnali di Plombières cominciava a trapelare.
Nessun fatto l’attestava chiaramente, ma ognuno
nella mente sua ne era certo: il Piemonte e la Francia,
meglio dire re Vittorio e l’imperatore Napoleone,
avevano patteggiato la cacciata dell’Austriaco
dall’Italia; e solo restava a «percorrere quello spazio
oscuro (come dice Amleto), pieno d’incertezza e
d’ansietà, che corre tra la risoluzione d’un disegno
e la sua esecuzione.»
</p>

<p>
Nè l’Italia chiedeva a quali patti quell’alleanza
<span class="pagenum" id="Page_416">[416]</span>
fosse conchiusa. Come nel 1848 non v’era tradimento,
per quanto assurdo, a cui gli Italiani non fossero disposti
a credere; così nel 1859 non v’era generosità,
per quanto sovrannaturale, di cui non fossero pronti
a lusingarsi. Per essi il disinteresse della Francia era
un dogma, al pari della lealtà di Vittorio Emanuele.
Indarno il moltiforme stuolo de’ repubblicani, de’ radicali,
de’ diffidenti per indole e dei malcontenti per
progetto andava susurrando: pericolosa l’alleanza forestiera,
certi i compensi promessi a Napoleone, unica
mèta del conte di Cavour un regno dell’Alta Italia,
e l’unità rinnegata e la libertà pericolante: tutte queste
voci passavano senz’eco traverso l’anima credente
della nazione e non la turbavano un istante. Assennata
da’ suoi errori, l’Italia del 1859 aveva finalmente
compreso: suprema necessità l’acquisto dell’indipendenza;
vana, accademica, insolubile ogni altra questione
prima che fosse risolta quella a tutte anteriore
dell’essere; ogni mezzo valere a siffatto fine; provvida
perciò anche l’alleanza forestiera, se le forze nazionali
non bastavano all’opera, e tanto più se di quell’alleanza
stava garante quel Re galantuomo, che, oltre al non
poter tradire, era interessato per il primo a non barattare
il suo piccolo, ma sovrano retaggio in una
più grande, ma tributaria corona di vassallo.
</p>

<p>
Però il ricordarlo potrà spiacere a taluno, ma la
verità è questa sola: l’alleanza francese era nel 1859,
e rimase fino alla scoperta dei capitoli di Nizza e Savoia,
popolarissima in Italia; e molti tra coloro che
oggi rifatti liberi mercè sua la ripudiano e la maledicono,
dimenticano d’averla in quell’anno festeggiata
e benedetta. Nessun ricordo del grande inganno
del 1796; nessun rancore della più recente aggressione
del 1849. Così il Francese conquistatore e prepotente
<span class="pagenum" id="Page_417">[417]</span>
del primo Bonaparte, come il Francese cocollato e liberticida
del terzo, s’erano interamente ecclissati nella
memoria popolare, per far luce al tipo, fantastico in
parte esso pure, d’un terzo Francese, cavalleresco,
disinteressato, paladino di un’idea, mosso unicamente
dall’onesto orgoglio di dare egli il primo strappo ai
trattati del 1815, e di vendicare nel nipote i torti
fatti allo zio. Erano fratelli che venivano a liberare
fratelli; era la nuova rivincita della stirpe latina contro
il secolare nemico teutonico; e i calcoli della politica
e i sillogismi della ragione non potevano scrollare la
bella fede. Quindi quel giubilo, trepido tuttora e segreto,
ma universale, al primo annunzio del grande
avvenimento; poi quell’entusiasmo aperto, e crescente
man mano che la promessa si faceva certezza; finalmente,
manifestazione più significativa di tutte, quell’accorrere
della più eletta gioventù italiana sotto la
bandiera di quel Re, al cenno di quel Ministro, che avevano
ordita quell’alleanza e preparata quella guerra,
arre certissime della redenzion della patria.
</p>

<h3>II.</h3>

<p>
Fin dallo scorcio di dicembre del 1858 il conte di
Cavour faceva chiamare a segreto convegno il general
Garibaldi, e questi, lasciata in tutta fretta la Caprera,
giungeva a insaputa di tutti a Torino, e strettosi a
conferenza col Conte riceveva da lui la confidenza di
questo disegno.<a class="tag" id="tag182" href="#note182">[182]</a> Una insurrezione era predisposta
<span class="pagenum" id="Page_418">[418]</span>
ne’ Ducati: verso il 1º d’aprile Massa e Carrara darebbero
la mossa; due bande di volontari irromperebbero
contemporaneamente da Lerici e da Sarzana
<span class="pagenum" id="Page_419">[419]</span>
a spalleggiare la rivolta e Garibaldi stesso le capitanerebbe.
Frattanto una compagnia di Bersaglieri, composta
de’ più validi e attuosi elementi della Guardia
Nazionale di Genova, si doveva organizzare in quella
città, e sarebbe il primo nucleo delle forze popolari
destinate a fiancheggiar colla rivoluzione l’esercito
regolare. Giubilò Garibaldi alla proposta e diede senza
ritegno tutto sè stesso; e lieto di portar seco la certezza
che ormai la guerra d’Italia fosse imminente,
si ridusse di nuovo alla sua Isola, da dove non rifiniva
di lodare il gran Ministro, che chiamava «suo amico,»
di predicare a tutti i suoi la necessità della Dittatura
regia, di patrocinare l’armamento nazionale, e
soprattutto di raccomandarsi perchè al primo segnale
s’affrettassero a chiamarlo, inviandogli, se occorreva,
un apposito piroscafo per levarlo da Caprera.
</p>

<p>
Ma la nuova piega degli avvenimenti e l’accalcarsi
crescente dei volontari in Piemonte consigliarono
il conte di Cavour, se non ad abbandonare, a
porre in seconda linea quel disegno, ed a pensare un
mezzo, a parer suo più efficace ed espediente, per trar
<span class="pagenum" id="Page_420">[420]</span>
profitto di Garibaldi e de’ suoi seguaci. Infatti il
2 marzo 1859 (quella volta chiamato dal Re stesso)
Garibaldi tornava in Torino, e il suo arrivo improvviso
parve a tutti indizio di prossime novità.<a class="tag" id="tag185" href="#note185">[185]</a>
</p>

<p>
Di quel dialogo tra il Re Galantuomo e l’eroe
popolare, le parole testuali andarono perdute; almeno
a noi non fu dato scoprirle; ma il senso ne fu ben
presto palese. Tornato a Genova, Garibaldi convocò i
suoi più intimi, Medici, Sacchi, Bixio, e nell’usato suo
stile diede loro quest’annunzio: Ho veduto Vittorio
Emanuele; credo che il giorno di ripigliare le armi
per l’Italia non sia lontano; state pronti; io spero di
poter fare ancora qualcosa con voi!
</p>

<p>
E le parole furono decisive. Dicemmo come molti
de’ più radicali si fossero rifiutati di ascriversi all’<i>Associazione
nazionale</i> del Pallavicino, non per avversione
all’idea, ma perchè preferivano tenersi sciolti
da ogni impegno, pronti sempre a gettarsi nelle fila
del primo partito che combattesse. Ora però la condizione
da essi posta s’adempiva; e poichè non un
partito, ma un governo, un popolo intero si metteva
a capo di quell’impresa, per la quale essi medesimi
s’eran serbati, ogni ragione di esitanza o di dubbiezza
scompariva, ed essi promettevano a Garibaldi
tutto il loro concorso, come Garibaldi l’aveva promesso
a Vittorio Emanuele ed al Cavour.
</p>

<p>
Ed era quella, tra le molte, una delle più preziose
conquiste del conte di Cavour. Che l’Italia fosse con
lui, nessun dubbio; ma era mestieri che tutti lo sapessero
e lo credessero del pari; che lo credesse e sapesse
prima di tutti la vecchia Europa conservatrice,
<span class="pagenum" id="Page_421">[421]</span>
la quale probabilmente non avrebbe tardato a domandargli
con qual diritto egli, piemontese, si arrogava di
parlare in nome di tutti gli Italiani. Ora la risposta
a questa domanda egli voleva averla pronta; e l’aveva
già nel fatto. Tutti quei giovani d’ogni classe e condizione,
che traverso a rischi e travagli infiniti convenivano
da ogni regione della Penisola in Piemonte,
impazienti di combattere e di morire sotto le insegne
di quel che che s’era fatto campione della causa nazionale,
erano l’Italia, e facevano anche agli occhi
della più cieca diplomazia tale un plebiscito unitario,
che nessun altro più eloquente. Tuttavia v’era un modo
per rendere ancora più fruttuoso quel soccorso e più
espressivo quel suffragio: ordinare quella valorosa
gioventù in corpi speciali, che stessero a fianco dell’esercito
come rappresentanti distinti di quell’elemento
popolare e di quell’Italia rivoluzionaria, che il
conte di Cavour s’era assunto di dimostrare metamorfosata,
mercè la sua politica, in una pacifica e
ordinata milizia, giurata alla sua impresa, obbediente
al suo freno e soggetta al suo comando.
</p>

<p>
Nacquero da questo concetto i <i>Cacciatori delle Alpi</i>.
L’idea d’un corpo ausiliario dell’esercito, che operando
alla partigiana suscitasse o spalleggiasse l’insurrezione
delle popolazioni, non fu indubbiamente estranea
alla loro istituzione; ma importa assodare che quell’idea
non ne fu nè la causa generatrice, nè il fine
principale.
</p>

<p>
Certo il merito d’averli istituiti resta sempre; e
foss’anche vero che il conte di Cavour se ne sia fatto
uno stromento della sua politica, fu uno stromento
utile e una politica patriottica, e nessuno ha diritto
di biasimarlo.
</p>

<p>
Solo conviene esaminare il fatto in tutti i suoi
<span class="pagenum" id="Page_422">[422]</span>
aspetti, e, nemmeno per ammirazione dovuta ad un
grand’uomo, alterarne il senso, o magnificarne la proporzione.
Dei Cacciatori delle Alpi doveva essere più
l’apparenza che la sostanza; più l’effetto morale che
il vantaggio materiale, e più il significato politico che
l’importanza militare. Simboleggiare la rivoluzione
alleata alla Monarchia, offrire un pegno prudente ai
radicali e un trattenimento gradito a Garibaldi, dare
una mano, occorrendo, al grand’esercito italo-franco,
questo l’ufficio e lo scopo dei Cacciatori delle Alpi:
tutto il di più fortuito ed eventuale, come le sorti della
guerra.
</p>

<h3>III.</h3>

<p>
Eravamo giunti così ai primi di marzo. Entrambi
i contendenti, l’Austria e il Piemonte, reiteravano proteste
di pace, ed entrambi gareggiavano in segreto a
chi più s’armava e si premuniva. La gran lite era
apparentemente commessa all’arbitrato della Diplomazia,
in realtà stava tutta nelle mani del Cavour.
Guai se in quell’armeggío di proposte oblique, di concessioni
ambigue, di transazioni capziose egli avesse
sbagliato una sola mossa: l’occasione d’Italia andava
per quell’anno certamente perduta.
</p>

<p>
Il soccorso francese era a condizione che l’Austria
non fosse assalita per la prima, onde al Cavour quest’arduo
giuoco: alimentare co’ fatti lo sdegno del
grande nemico, e a parole chetarlo; provocare e aver
l’aria di essere provocato; accettare tutte le condizioni
pacifiche che le Potenze proponevano, sottomano
congiurando perchè all’avversario restasse tutto il
torto di rifiutarle; far la parte della vittima rassegnata,
confidando che l’Austria si stancherebbe per
la prima e gli getterebbe quel guanto di sfida ch’egli
<span class="pagenum" id="Page_423">[423]</span>
era impaziente di raccogliere. E il giuoco gli riuscì;
ma per un istante fu tale lo spavento di perderlo, che
a guisa di tutti i giuocatori disperati pensò al suicidio.
</p>

<p>
E poichè uno dei più efficaci mezzi di provocazione,
la vera banderuola rossa sugli occhi del toro infuriato,
era la formazione dei Volontari italiani, essa fu
irrevocabilmente decisa, e proprio nei giorni stessi in
cui i Gabinetti di Torino e di Parigi accettavano la
proposta del Congresso europeo, Garibaldi fu richiamato
da Caprera per capitanarli.
</p>

<p>
Ed egli venne, traendosi seco i suoi più fidi commilitoni;
e senza pretese, giova rammentarlo, senza
riserve, senza condizioni di sorta, proprio come un
vecchio ufficiale richiamato in attività di servizio si
prese il posto che gli era assegnato, e si pose all’opera.
</p>

<p>
A lui tuttavia non fu lasciata nell’organizzazione
grande balía; non lo si credeva molto idoneo a quell’ufficio,
si voleva che il corpo ritraesse quanto più
fosse possibile dell’ordinamento militare piemontese,
e parve conveniente che un Generale dell’esercito
sardo ne togliesse l’assunto. Però la scelta cadde su
Enrico Cialdini, che appunto tra i Generali di quell’esercito
aveva caldeggiata più d’ogni altro quella
istituzione de’ Volontari, e per la mente larga e spregiudicata,
le origini rivoluzionarie, i vincoli d’amicizia
con parecchi tra i più eminenti uomini del partito
d’azione, era additato a maneggiare meglio di chicchessia
quell’aspra e diversa materia e darle la forma
conveniente.
</p>

<p>
Nel primo pensiero i Volontari italiani dovevano
chiamarsi, dal fiume che bagna Cuneo, luogo del loro
primo deposito, <i>Cacciatori della Stura</i>; in appresso,
pensando al teatro della loro probabile azione, furono
battezzati col fiero nome di <i>Cacciatori delle Alpi</i>. Dovevano
<span class="pagenum" id="Page_424">[424]</span>
essere tre reggimenti; ma poichè non contarono
mai più di due battaglioni, restarono infatti mezzi
reggimenti, forti tutt’al più di mille cento uomini ciascuno.
Ordinamento, disciplina, istruzione rigorosamente
piemontesi, quindi buone; i quadri scelti dagli
avanzi di Venezia, di Roma e del Tirolo, frammisti
a pochi ufficiali licenziati dall’esercito sardo, quindi
eccellenti. Nello Stato Maggiore il maggiore Carrano,
dei difensori di Venezia; il capitano Corte, della Legione
anglo-italiana; il capitano Cenni, dei difensori
di Roma. Al comando del primo Reggimento, il tenente
colonnello Enrico Cosenz, allievo della Scuola
d’artiglieria di Napoli, emulo di Rossarol a Malghera;
a quello del secondo, il tenente colonnello Giacomo
Medici, l’eroe del Vascello; a quello del terzo, il colonnello
Arduino, veterano del 21, soldato valoroso in
Ispagna, comandante un reggimento della brigata Fanti
nel 49. Sotto di loro poi, a capi di battaglione, Sacchi,
Marocchetti, Bixio, Quintini; e ufficiali nelle compagnie,
Bronzetti, De Cristoforis, Ferrari, Gorini, Alfieri,
Susini Millelire, Chiassi, Cairoli, Migliavacca, Cadolini,
Landi, Airoldi, Fanti, tutti nomi noti, o che lo
diverranno tra poco. Finalmente, disseminato nelle file,
un vivaio di studenti, di medici, di avvocati, di poeti,
di patrizi, di patriotti; il fiore dell’intelligenza, del
cuore, e del valore italiano.
</p>

<p>
Circa alle armi poi, mediocrissime, e circa all’assisa,
sgraziatissima. Prendete un bel giovanotto dalle
spalle quadre, dalle membra snelle, dal viso intelligente,
insaccatelo nel cappottone turchino e nei pantaloni
grigi del fantaccino regolare infilati entro le
ghette di cuoio; calcategli sull’orecchio un gramo berrettuccio
blù colla croce sabauda proprio di fino; cingetegli
sulla schiena uno zaino a pelo, e attorno ai
<span class="pagenum" id="Page_425">[425]</span>
fianchi un cinturone nero colla sua brava giberna; girategli
a tracolla il sacco a pane, la boraccia e la gamella
di munizione; infine buttategli sulle spalle un
vecchio fucilaccio a percussione che diverrà ben presto
nelle sue mani un catenaccio irriconoscibile, e, per
chiudere, se amaste i contrasti, mettetegli negli occhi
l’allegria, nel cuore l’entusiasmo, nello stomaco l’appetito,
e sulle labbra la perpetua canzone: <i>Addio, mia
bella, addio</i>; e avrete il Cacciatore delle Alpi.
</p>

<p>
Nel rimanente, punto Artiglieria, punto Genio, punto,
fino a campagna inoltrata, Intendenza. S’aggiunga
un’ambulanza sceltissima, guidata dal dottor Bertani;
una squadra di cinquanta cavalieri decorati del nome
di Guide, capitanati da Francesco Simonetti, montati
la più parte su cavalli propri; un manipolo di quaranta
Carabinieri genovesi, tanto pochi quanto valenti,
armati delle loro carabine svizzere, ed ecco rassegnata
tutta quanta la così detta brigata dei Cacciatori
delle Alpi: una brigata di tremila cinquecento
uomini, quando fu completissima, e che, senza cannoni,
senza materiali, senza cavalleria, male armata,
male equipaggiata, doveva rappresentare la rivoluzione
italiana e precedere i grandi eserciti alleati sui fianchi
del nemico; o per usar l’espressione del conte di Cavour,
«non ostante i difetti di istruzione e di coesione,
mercè l’esperienza e l’abilità del suo capo, rendere
utili servigi all’esercito, di cui sarà un aggregato.»
</p>

<h3>IV.</h3>

<p>
La fase diplomatica era esaurita; tutte le proposte
di mediazione, di congresso, e di disarmo generale,
quali frustrate dall’abilità del conte di Cavour,
quali rigettate dal superbo disdegno della Corte di
<span class="pagenum" id="Page_426">[426]</span>
Vienna, erano fallite, e l’Austria ormai allo stremo
della pazienza, consigliata, per fortuna nostra, più dalla
collera che dalla saggezza, decise di rompere colla
spada quella maglia insidiosa di trafitture e di ingiurie
che il conte di Cavour gli aveva ordito d’intorno,
e di appellarsi un’altra volta all’ultima ragione del
suo vecchio e certo formidabile esercito.
</p>

<p>
La sera del 23 aprile due Inviati austriaci presentavano
al conte di Cavour l’<i>Ultimatum</i> del loro Governo:
o disarmo immediato, o guerra inevitabile; e
la risposta non poteva essere dubbia. Annunzio di
nozze non giunge più gradito a fanciulla innamorata
di quello che al Ministro sardo quell’intimazione di
guerra. Finalmente quel cartello di sfida tanto provocato,
tanto desiderato, egli lo teneva nelle mani;
finalmente la guerra era certa, la Francia vi era impegnata,
l’Austria l’intimava essa stessa e non poteva
sfuggirla. Infatti, prima ancora che il conte di
Cavour consegnasse ai messaggeri austriaci la sua
risposta, Garibaldi, risposta ancora più espressiva, riceveva
l’ordine di portar la sua brigata a Brusasco
sulla destra del Po; e val quanto dire in prima linea.
</p>

<p>
E, poichè chi doveva ubbidire era anche più impaziente
di chi comandava, i due primi reggimenti
de’ Cacciatori (il terzo non era ancora giunto) presa
a Savigliano la ferrovia, arrivavano la mattina del 26
a Chivasso e nella giornata stessa a Cavagnola e Brusasco,
dove s’accantonavano.
</p>

<h3>V.</h3>

<p>
Fino a quel giorno naturalmente era dubbio quale
sarebbe stato il teatro della guerra. Il nemico concentrato
sul medio e basso Ticino, da Abbiategrasso
<span class="pagenum" id="Page_427">[427]</span>
a Pavia poteva tanto operare al mezzogiorno,
quanto al settentrione della linea del Po; tanto mirare
a Torino per le valli della Dora Baltea e della Stura,
quanto mirare a Genova per la valle della Scrivia; ed
all’esercito piemontese abbandonato ne’ primi giorni
a sè stesso e costretto con cinquantamila uomini a
fronteggiarne centocinquantamila, non restava miglior
partito che tenersi in osservazione lungo tutta quella
linea, guardando i passi principali e proteggendo da
un colpo di mano la Capitale. E così fece; e fu conseguenza
di questo primo appostamento de’ due eserciti
avversari che la brigata dei Cacciatori delle Alpi
fosse chiamata a Brusasco. Suo mandato era guardare
il Po da Brusasco a Gabbiano, difendere la
strada militare Casale-Torino, e chiudere gli intervalli
vacanti tra la divisione Cialdini che guardava la Dora
Baltea, e le batterie di Casale che proteggevano più
a mezzogiorno i passi del Po.
</p>

<p>
Però sin dal primo giorno il Comandante in capo
l’esercito regio dovette accorgersi che il Comandante
dei Cacciatori delle Alpi era uomo che conosceva il
suo mestiere, e pure ubbedendo agli ordini ricevuti li
sapeva all’uopo saggiamente interpetrare. Infatti avendogli
il Ministro della guerra comandato di porre un
presidio nel castello di Verrua, il generale Garibaldi
avvertì tosto, e giustamente, che se quel presidio
aveva per iscopo di guardar la strada militare da Casale
a Torino, non lo raggiungeva affatto, perchè Verrua
era discosto troppo dalla detta via per poterne sbarrare
il passo. Invece esplorando coll’usata sua solerzia
il terreno datogli in custodia, aveva osservato che allo
stesso ufficio provvedevano assai meglio le alture di
Brozzolo; onde inviando la compagnia del Gorini (la
prima del secondo Reggimento) a presidiar Verrua,
<span class="pagenum" id="Page_428">[428]</span>
mandò avviso al generale Cialdini, suo capo immediato,
ch’egli andava in quel giorno stesso ad occupare
Brozzolo e vi piantava il suo Quartier generale.
E della risoluzione presa n’ebbe la miglior lode che
mai potesse lusingarlo; poichè lo stesso generale Cialdini
nell’ora medesima in cui il suo Brigadiere gli annunziava
di aver fatta quella mossa, gli spediva, ignorando
d’esser stato prevenuto, l’ordine di farla.
</p>

<p>
Però la disparità delle forze era tale che nessuna
postura, per quanto felice, avrebbe salvato Torino per
lo meno da un assalto, e l’esercito sardo da una
percossa più o meno forte, se l’Austriaco avesse agito
con maggior prontezza ed energia, e fosse stato governato
da un concetto e da un uomo. Tutto ciò invece,
per sventura sua e per ventura nostra, gli mancava.
Il generale Giulay aveva innanzi a sè due vie: operare
per il basso Po, sbucando da Pavia e da Piacenza,
e assalita la destra piemontese prima che i soccorsi
francesi l’avessero raggiunta, voltarsi a battere questi
man mano che arrivavano in linea; o varcare il Ticino
tra Magenta e Bereguardo e lasciato un corpo sufficiente
a osservare Casale, rompere col rimanente le
fragili linee della Baltea e della Stura, e marciare su
Torino. Certo fra queste due vie quella che poteva
condurre ad un risultato militare sicuro e completo,
era la prima; la seconda invece non offriva che il vantaggio
politico, importante per fermo, di impadronirsi
della Capitale, e s’intende che un mediocre generale,
insuperbito dalla momentanea superiorità delle sue
forze, potesse vagheggiarlo. Ma in tal caso conveniva
saper eseguire; conveniva cioè marciar rapido e manovrare
energico; aver passato il Ticino fino dal 27
mattina, minacciare e, meglio ancora, sforzare colla
metà dell’esercito i ponti del Po tra Casale e Valenza,
<span class="pagenum" id="Page_429">[429]</span>
prima che gl’Italo-Sardi vi si fossero concentrati d’attorno,
e coll’altra metà, per Novara-Vercelli sfondate
le fragili linee della Baltea e della Stura, correre
sulla Capitale per rovesciarsi poi sull’esercito sardo
e metterlo tra due fuochi.
</p>

<p>
Il generale Giulay, all’opposto, aspettò di varcare il
Ticino al 29 sera; andò vagando tre giorni tra Mortara
e Vercelli in cerca d’un nemico che non c’era; non
fece alcun serio tentativo nè sul Po, nè verso la Dora;
e lasciando scorrere inutilmente tre giorni preziosissimi
per lui, si pose nell’impossibilità di trar profitto
così della lontananza de’ Francesi, come della debolezza
numerica degl’Italiani, e di vincere con poche
difficoltà una prima grossa battaglia.
</p>

<p>
L’esercito sardo invece, appena conobbe le mosse
del Generalissimo austriaco, s’appigliò al solo partito
saggio e logico che gli restasse; si concentrò
tutto sulla destra del Po tra Casale e San Salvatore,
fiancheggiandosi con Alessandria, e lasciò che il Generalissimo
nemico avanzasse se l’osava. E non l’osò
per ventura sua; chè ormai nella giornata del 30
giunte a Torino ed Alessandria le avanguardie francesi,
se gli Imperiali si fossero cacciati avanti, pochi
di loro, assai probabilmente, avrebbero potuto ripassare
il Ticino.
</p>

<h3>VI.</h3>

<p>
Compiuto pertanto questo provvido concentramento,
il comando supremo dell’esercito sardo reputò
ormai superflua la presenza della brigata Alpi sul Po,
e ordinava al generale Garibaldi che levasse pel dì
seguente, 1º maggio, il campo, e per Chivasso, Ivrea,
Biella spiccasse la marcia verso il Lago Maggiore,
campo assegnatogli fin dall’aprire della campagna. E
<span class="pagenum" id="Page_430">[430]</span>
Garibaldi s’apprestava ad ubbidire; quando un secondo
ordine del generale Cialdini, scritto nella notte
stessa dal 30 aprile al 1º maggio, veniva a revocare il
primo, ingiungendogli di trasportare nel giorno stesso
la sua brigata a Ponte Stura; mentre egli, il Cialdini,
si sarebbe messo in marcia da Chivasso alla volta di
Casale. Nè il cambiamento d’ordine era privo di ragione.
Gli Austriaci si fortificavano a Vercelli, stormeggiavano
intorno alla sinistra del Po, e molti indizi
facevano dubitare che essi, abbandonata l’ubbía
di correre su Torino, pensassero a sforzare il passaggio
del gran fiume tra Casale e Valenza; onde nessuna
forza era superflua a frustrarne il tentativo. Ed
ecco come la brigata dei Cacciatori delle Alpi sostò
ancora diciassette giorni sulle rive del Po, e potè prendere
parte non piccola e non infeconda a tutta quella
serie d’operazioni che la sinistra dell’esercito sardo,
ora per contrastare il passaggio del Po, ora per tentare
quello della Sesia, fece dal 1º al 18 maggio tra
Casale e Vercelli.
</p>

<p>
E poichè questa parte fu circostanziatamente descritta
dal capo dello Stato Maggiore dello stesso Garibaldi,
noi vi sorvoleremo, bastandoci di registrarne
compendiosamente per sola memoria le azioni principali
e le date. Il 4 maggio i Cacciatori delle Alpi
stanno a custodia di Ponte Stura; il 5, richiamati
da una lettera del Cialdini,<a class="tag" id="tag186" href="#note186">[186]</a> marciano sotto un diluvio
a Casale. Il 6, ordinata una sortita generale da Casale
<span class="pagenum" id="Page_431">[431]</span>
per riconoscere il nemico, e incettare vena e paglia,
Garibaldi ha il comando della sinistra e alla testa
di undici compagnie di Cacciatori, di un battaglione
del diciassettesimo di linea, di una sezione d’artiglieria,
si spinge sino a Bolzola e Rive; l’8 gli Austriaci
vengono essi in ricognizione fino alla testa di Ponte
di Casale, e i Cacciatori delle Alpi, specialmente la
terza compagnia del capitano De Cristoforis gareggia
di valore coi Bersaglieri e ributta alla baionetta il nemico.
Nel giorno stesso Garibaldi parte per il Quartiere
generale principale di San Salvatore, e ne riporta
questa lettera autografa del Re, della quale, a
dir vero, era più facile e doveroso ammirare le intenzioni
che eseguire le prescrizioni:
</p>

<div class="blockquote">
<p class="indr">
«San Salvatore, 8 maggio 1859.
</p>

<p>
»Il signor generale Garibaldi partirà nella doppia mèta
di cercare d’impedire al nemico di marciare sopra Torino,
e di recarsi a Biella per Ivrea, onde agire sulla destra austriaca
al Lago Maggiore nel modo che meglio crederà. — Io
ordino pertanto a tutte le Autorità civili e militari, a
tutte le Amministrazioni comunali di prestare ogni sorta di
facilitazioni al predetto signor generale Garibaldi, onde egli
possa fare sussistere la sua truppa e ripararla dalle intemperie. — Il
generale Garibaldi è autorizzato a riunire sotto
li suoi ordini tutti i volontari che già siano riuniti a Savigliano,
Acqui ed altrove, come ad arruolare volontari ovunque
si presenteranno a lui, sempre quando egli creda poterli
accettare.<a class="tag" id="tag187" href="#note187">[187]</a>»
</p>
</div>

<h3>VII.</h3>

<p>
Come ognuno vede, la balía data al generale Garibaldi
non poteva essere più ampia; ma i mezzi?
<span class="pagenum" id="Page_432">[432]</span>
Comunque, ubbidiente agli ordini sovrani, il Generale
contromarcia immediatamente per Brozzolo, dove
giunge la sera del 9; dirige su Gattinara tutte le reclute,
i malati e magazzini rimasti a Savigliano; invita il
colonnello Boldone, comandante i <i>Cacciatori degli Appennini</i>
organizzati ad Acqui, di marciare subito per
Chivasso; il che però non ottiene, avendo il Ministro
della guerra cassato ad arbitrio suo l’ordine del Re,
e vietato a quel reggimento di muoversi fino a che non
fosse in tutto punto per uscire alla campagna. Quali le
conseguenze di questo contr’ordine, avremo a discorrere
tra poco; intanto il nostro Generale, prescritto alla
brigata di proseguire per Chivasso, parte al mattino
del 10 per Torino, dove il Cavour l’aveva richiamato;
ne riparte la sera stessa pel suo campo; ma a Chivasso
vi è raggiunto da un nuovo ordine di pugno del
Cavour stesso in cui era invitato ad avviare la sua
colonna verso San Germano ed a mettersi a disposizione
del generale Sonnaz per le operazioni dirette a
scacciare i Tedeschi da Vercelli. La lettera poi soggiungeva:
«Liberata quella città, potrà proseguire a
seconda delle istruzioni ricevute da Sua Maestà.»
</p>

<p>
E naturalmente Garibaldi ubbidisce sollecito; e
la brigata portata per la ferrovia da Chivasso a San
Germano, vi arrivò nella giornata del 12 e si pose
senz’altro agli ordini del vecchio Sonnaz. Il 13 la brigata
udì il grato annunzio che avrebbe partecipato
in prima linea all’attacco di Vercelli, combinato tra
il generale Sonnaz che doveva assalire dalla sinistra,
e il generale Cialdini che doveva irrompere dalla destra;
e già i nostri Cacciatori erano in posizione, impazienti
di combattere, quando un’ordinanza del generale
Cialdini venne ad avvisare essere sospeso per quel
giorno l’attacco, avendo il nemico preso una posizione
<span class="pagenum" id="Page_433">[433]</span>
di fianco sulla Sesia, pericolosa per l’assalitore. Allora
il generale Sonnaz si contentò d’una ricognizione,
nella quale stimò degno di lode il contegno de’ Cacciatori,
e nel pomeriggio rimandò tutte le truppe ai
loro accampamenti intorno a San Germano. E là, battuta
giorno e notte da una pioggia sottile e ostinata,
sprofondata fino al ginocchio nelle risaie, il capo sotto
una doccia, il corpo dentro un bagno perpetuo, la brigata
bivaccò ancora quattro giorni, occupata in esplorazioni
e in tasteggiamenti; finchè, ormai entrato in
linea da Novi ad Alessandria tutto l’esercito francese
e dileguato il timore d’un colpo di mano su Torino
e sul Po, Garibaldi ricevette l’ordine, e quella volta
fu l’ultima, di muovere per Biella alla divisata sua
incursione in Lombardia; e infatti nel mattino del 18
potè incominciare la marcia.
</p>

<h3>VIII.</h3>

<p>
Prima di seguirlo però, ci sia lecito un’osservazione.
In quei venti giorni Garibaldi non aveva operato
nulla di meraviglioso e di straordinario; ma tutto
quello che gli era stato comandato l’aveva eseguito
esattamente e puntualmente. Certo egli divide questo
merito co’ suoi tre principali luogotenenti, il Medici,
il Cosenz, l’Arduino, e questi con tutti i Cacciatori
delle Alpi, i quali, nuovi quasi tutti alle armi, avvezzi
la maggior parte agli agi ed alle delicatezze della vita,
sopportarono le fatiche e le privazioni di quello scorcio
di campagna colla disciplinatezza, la costanza e la imperturbabilità
di veterani. Però nemmeno essi avrebbero
potuto in così breve tempo meritar questo giudizio,
se il loro Generale non avesse saputo trar
partito così delle loro eccellenti qualità, come de’ loro
<span class="pagenum" id="Page_434">[434]</span>
inevitabili difetti. Quel che Garibaldi fece in que’ giorni
per istruire, disciplinare, agguerrire i suoi volontari,
potrebbe essere materia di non poche pagine. Oggi
con un ordine del giorno o una parlata, domani con
un esperimento o una manovra in piazza d’armi; il tal
giorno addestrandoli ad aspettare il nemico a brucia
pelo, il tal altro a battere in ritirata ultimi e ordinati;
e dando sempre egli stesso l’esempio dell’attività,
dell’ordine e della disciplina, era riuscito ad
ottenere in quei pochi giorni di pratico tirocinio più
che altri con mesi di caserma e di piazza d’armi.
</p>

<p>
E questo dell’ordinatore: come capitano poi, nessuna
delle posizioni da lui prese ebbe bisogno d’esser
corretta da’ suoi superiori; talvolta, come a Verrua,
corresse egli stesso le sviste altrui; e se il 13 maggio
fosse stato ascoltato, assai probabilmente Vercelli sarebbe
tornato nel giorno stesso in potere degl’Italiani.
</p>

<p>
Sottoposto per tre settimane al comando di capi
diversi, abballottato sovente tra ordini contradittori,
li seppe conciliare e ubbidire tutti. Quanti l’accostavano
ne sentivano il fáscino. Come le popolazioni, in
mezzo alle quali passava, non rifinivano dal magnificare
la sua cortesia, la sua affabilità, il suo delicato
rispetto alle cose ed alle persone; così i suoi superiori
restarono ammirati della sua arrendevolezza, della
sua sottomissione e della sua disciplina. Il Cialdini, il
De Sonnaz, il Cavour, il Re erano subitamente diventati
suoi amici. Infatti avrebbe potuto dolersi di tante cose,
e nol fece. Aveva bisogno di un Commissario di guerra,
e non gli fu dato che tardi; domandò replicatamente
il materiale d’ambulanza, e non potè ottenerlo; chiese
due pezzi da montagna, e gli furono negati; pregò per
i brevetti de’ suoi ufficiali, e non li ebbe mai; il Re gli
concesse i Cacciatori degli Appennini, e il Ministero
<span class="pagenum" id="Page_435">[435]</span>
glieli portò via; era mandato a impresa rischiosissima,
e se ne vedeva lesinati con mano avara i mezzi;
pure non un lamento dalla sua bocca, non una difficoltà
dal suo Quartier generale, mai un segno di dispetto
e d’indisciplinatezza.
</p>

<p>
E dicasi pure che la disciplina e la subordinazione
sono i doveri elementari d’ogni buon soldato; non è
una lode che chiediamo per lui, amiamo soltanto chiarire
un fatto e assodarlo.
</p>

<p>
Passato repentinamente dalle più sciolte abitudini
della milizia irregolare alle rigide norme della regolare,
egli si spogliò di quelle e s’investì di queste
senza dar segno di sforzo o di disagio veruno. Il Garibaldi
d’America e di Roma s’era nel 1859 totalmente
trasformato. Il <i>gaucho</i> era divenuto per amor
di patria una <i>vecchia giberna</i>; per osservanza al Regolamento
s’era persino fatto radere la barba, e se ne
eccettui la sella americana buttata sul suo cavallo,
e nelle marcie il fazzoletto rosso svolazzante sulle sue
spalle, nessuno avrebbe riconosciuto sotto la tunica
gallonata del generale piemontese l’antico partigiano
di Montevideo.
</p>

<h3>IX.</h3>

<p>
Il 18 sera i Cacciatori delle Alpi entrarono in
Biella, e collocati gli avamposti nelle due strade di
Vercelli e di Gattinara, attesero alacremente a riordinarsi
e rifornirsi dell’occorrente per il più lungo viaggio
che dovevano intraprendere. Il Carrano nota che
fu quella la prima città in cui Garibaldi fu popolarmente
acclamato. «Il Vescovo, che per molti anni aveva
fatto il missionario in Oriente e del vivere orientale
si chiariva non leggiero gustatore,» volle ospitarlo e
<span class="pagenum" id="Page_436">[436]</span>
mancò poco che il Generale non attraesse il buon Prelato
e il Vicario e il Segretario di lui a prendere un
moschetto per l’indipendenza d’Italia.
</p>

<p>
Il pensiero però di Garibaldi era di rendere, quanto
più lo fosse possibile, leggiera e spedita la brigata,
liberandola da tutti gl’impedimenti soverchi, o da
quelli che a lui parevano tali. Ordinò quindi (se provvidamente
è disputabile) che tutti i Cacciatori deponessero
in appositi magazzini il loro zaino, e che a
sostituirlo fosse cucita nel cappotto una gran tasca,
nella quale i militi avrebbero potuto riporre gli oggetti
più necessari. E non appena finita quell’operazione,
Garibaldi, raccolti i varii posti sparsi nei dintorni,
comandò che per il mezzogiorno del 20 la
brigata si mettesse in marcia colla destra in testa per
la volta di Gattinara, prima stazione sulla strada del
Lago Maggiore e della Lombardia.
</p>

<p>
Quantunque sino dal giorno antecedente gli Austriaci
avessero già sgombrato Vercelli e ripassato la
Sesia, e tutto il loro sforzo ormai si volgesse alla
destra, tenuta dall’esercito francese, tuttavia una
marcia di fianco con un grosso nemico a una tappa
di distanza non era certamente scevra di pericoli.
Occorreva per cansarli diligenza somma, tanto più che
la colonna s’era, in quel continuo andirivieni, di molto
assottigliata e non aveva cavalleria sufficiente per spazzar
il terreno d’attorno e guardarsi il lungo fianco.
</p>

<p>
Tuttavia le guide del Simonetta si centuplicavano,
e, lanciate innanzi a grande distanza, frugavano, spiavano,
riferivano al Generale tutte le voci, rendevano
quasi impossibile la sorpresa. Così la brigata giunse
senza guai a Romagnano; vi passò, sopra un ponte di
travi fatto preparare dal Simonetta medesimo, la Sesia,
e nel declinare del giorno stesso entrò in Borgomanero.
<span class="pagenum" id="Page_437">[437]</span>
Quivi sostò ventiquattr’ore; e il Generale
provvide tosto perchè fossero adoperate a ripulire le
armi, a risarcire le cartuccie, ad alleggerire i bagagli,
dandone l’esempio egli stesso col farsi un leggerissimo
fardello di biancheria, che involse in un pezzo
di tela cerata. La suprema cura di quel giorno però
era preparare l’entrata in Lombardia. Garibaldi non
aveva esitato un istante a scegliere per punto di passaggio
quel tratto di terreno chiuso tra Arona e Castelletto,
dove il Ticino esce dal Lago Maggiore, e fassi
fiume giù per le aride brughiere. Più basso sarebbe
incappato nella estrema destra del grande esercito
austriaco; più alto avrebbe dovuto avventurarsi al tragitto
del lago padroneggiato dai piroscafi nemici, per
grossa imprevidenza del nostro Ministero della guerra
abbandonato alla loro balía.
</p>

<h3>X.</h3>

<p>
Però, come sempre, la difficoltà cominciava dall’esecuzione.
Fortuna volle che fra i Cacciatori ci fosse
Francesco Simonetta. Pratico de’ luoghi, possessore di
case e di poderi così sul Lago che sul Ticino, autorevole
e quasi popolare in quelle rive, lungo le quali
ad ogni passo contava amici e conoscenti, ardito, accorto,
intraprendente, egli era l’uomo di quell’impresa.
Però l’unico merito che nel passaggio del Ticino spetti
a Garibaldi è d’aver scelto ad apparecchiarlo il Simonetta.
Questi pertanto nella giornata stessa del 21,
travestitosi da borghese, lascia celatamente Borgomanero,
scende fino alla sua casa di Varallo lungo il
Ticino, risale il lago fino ad Intra a esplorare il terreno
e scandagliare gli animi; ma accertatosi sempre
più che il tragitto del lago è impossibile, ritorna a
<span class="pagenum" id="Page_438">[438]</span>
Varallo e chiamatovi a convegno il suo amico di Sesto-Calende,
Viganotti, concerta con lui (poichè la difficoltà
somma stava nella mancanza di barche, confiscate
quasi tutte dagli Austriaci) che per la notte
dal 22 al 23 si sarebbero trovati a Castelletto, presso
la riva del giardino Visconti, quanti barconi gli fosse
dato radunare; e tutto ciò ben prestabilito e concordato,
torna a raggiungere Garibaldi a Borgomanero
e a ragguagliarlo dell’opera.
</p>

<p>
Garibaldi non perdette un’ora, e tra le due e le
tre pomeridiane del 22, sotto pioggia dirotta, ormai
compagna inseparabile de’ nostri Cacciatori, s’avviò
coll’intera brigata ad Arona. Lungo la via fece spesseggiare
le pattuglie e raddoppiare le cautele; presso
Oleggio nel timore che il <i>Radetzky</i>, vapore austriaco,
potesse dal lago scoprir la colonna marciante, la fece
arrestare fino al calar della sera, e quando le prime
tenebre cominciavano a scendere ripigliò la discesa
verso Arona.
</p>

<p>
Nessuna marcia, fin allora, era mai stata sì celere
e ordinata. Il pensiero che tra poche ore avrebbero
calcato il suolo di Lombardia, che per molti di loro
era lo stesso suolo natío, dava le ali ai Cacciatori e
trasfondeva nel sangue dei più fiacchi una lena novella.
La canzone prediletta dei coscritti:
</p>

<div class="poem"><div class="stanza">
<p class="i01">Addio, mia bella, addio,</p>
<p class="i01">L’armata se ne va;</p>
</div></div>

<p>
echeggiava con squilli insoliti d’allegria e di passione
da un capo all’altro della colonna, e l’ultima strofa:
</p>

<div class="poem"><div class="stanza">
<p class="i01">Andremo in Lombardia</p>
<p class="i01">Incontro all’oppressor,</p>
</div></div>

<p>
pareva uscir dalle gole tra mezzo a compressi singhiozzi
di gioia! Pure man mano che la colonna
<span class="pagenum" id="Page_439">[439]</span>
s’avvicinava al lago i canti volontariamente smorivano,
la gioia, come risospinta dalla paura di tradirsi,
rientrava ne’ cuori, i piedi parevano fatti di
feltro, e ognuno si studiava di smorzare il passo quasi
gli Austriaci fossero appiattati ne’ dintorni e dovessero
sentirli.
</p>

<p>
Dal canto suo il Generale non aveva tralasciato
di usare il vecchio, ma sempre efficace strattagemma.
Molte ore prima l’infaticabile Simonetta era partito
per Arona coll’ordine di requisirvi, tanto colà che a
Meina, viveri e alloggi e foraggi per tremilacinquecento
Cacciatori e cencinquanta cavalli; e poco dopo Garibaldi
stesso smontava alla stazione d’Arona come
uomo che si prepari ad entrarvi. Così tutto poteva
far credere che i Cacciatori avrebbero pernottato ad
Arona; e però che lo scopo loro fosse di sconfinare
per il lago.
</p>

<p>
A notte calata invece la brigata ripiglia la marcia;
giunta alle prime case d’Arona, fa un rapido
mezzo giro a destra e infila, sempre più serrata e silenziosa,
la strada di Castelletto; ma intanto che il
primo e il terzo Reggimento, comandati dal Cosenz,
sostano fuori del paese a guardia de’ fianchi e delle
spalle, il secondo si trafora nelle tenebre, come un
gran serpe nero, nel parco Visconti, e trovati alla riva
i barconi del bravo Viganotti, compagnia per compagnia,
in profondo silenzio e in ordine mirabile, vi
s’imbarca, afferra l’opposta riva, l’occupa militarmente;
mentre la terza compagnia del De Cristoforis,
scelta d’avanguardia, si spinge franca dentro Sesto-Calende,
immersa nel sonno e impreparata alla sorpresa,
e coglie nel loro letto Commissario, Intendente,
doganieri, gendarmi, croati, tutta la tedescheria imperiale
e regia colà annidata.
</p>

<p>
<span class="pagenum" id="Page_440">[440]</span>
</p>

<h3>XI.</h3>

<p>
La mattina del 23 maggio la situazione degli eserciti
belligeranti era questa: gli alleati ancora di là
dalla Sesia e dal Po, tra Vercelli e Voghera; gli
Austriaci in faccia a loro, padroni tuttavia delle due
rive della Sesia e del Ticino, e può ben aggiungersi,
come vedemmo, di tutto il Lago Maggiore, che gl’Italiani
per inconsulta noncuranza avevano loro abbandonato.
</p>

<p>
In questo stato di cose Garibaldi poteva dirsi
come campato in aria, e i suoi Cacciatori considerarsi
come una scorribanda perduta nel cuore del
campo nemico. Divelto da ogni base d’operazione, tronca,
in caso di rovescio, ogni via di ritirata, tolta ogni
speranza di aiuto, al nostro Condottiero si parava dinanzi
il dilemma: o vincere subito e ad ogni costo,
o andar disperso pe’ monti per rifugiarsi quando che
sia in Isvizzera. E a ragion militare veduta, ognuno
converrà che de’ due eventi il men probabile non era
certo il secondo. L’Austria signoreggiava sempre la
Lombardia con circa dodicimila uomini; poteva ricevere
e riceveva di fatto soccorsi dal centro dell’Impero;
occupava con un forte presidio Milano; allacciava i
suoi distaccamenti e sorvegliava le sue comunicazioni
con frequenti colonne mobili che potevano all’uopo
correre sui punti minacciati, e opporre al Condottiero
italiano una forza sempre maggiore della sua.
A lui invece unici ausiliari la perizia e l’audacia;
unico punto d’appoggio la speranza d’una rivoluzione
incerta tuttora e problematica, e sulla quale tanto
egli quanto il Cavour facevano un assegnamento sproporzionato
alla probabilità. Pure se anco fosse stato
<span class="pagenum" id="Page_441">[441]</span>
dell’indole sua l’indietreggiare, non era più in suo
potere. Fermato pertanto rapidamente il suo disegno,
scartata, senza nemmeno discuterla, l’idea di marciare
per la pianura su Milano, fisso l’occhio sull’antico
suo scacchiere del 1848 tra il Verbano e il
Lario e mirando al centro di essi, delibera nel giorno
stesso la marcia su Varese.
</p>

<h3>XII.</h3>

<p>
Intanto però la nuova del suo sbarco era volata;
egli stesso, con un fiero proclama, scritto di sua mano,
ma diresti inciso colla sua spada, l’aveva annunziato,<a class="tag" id="tag188" href="#note188">[188]</a>
e non v’era umile terra de’ dintorni che vi restasse
insensibile. Da Laveno, Gallarate, Besozzo, Ispra, Varese,
quali spontanei, quali inviati da’ lor Comuni e
da’ lor Comitati patriottici, accorrevano festanti, imbandierati,
tricolorati, i più fervidi patriotti de’ luoghi,
impazienti di accertarsi del fatto, di mirar da vicino
il famoso, di invocare una parola d’ordine, di offrirgli
l’opera loro per la lotta imminente. E a tutti
<span class="pagenum" id="Page_442">[442]</span>
l’eroe, con quella voce, que’ gesti, quei sorrisi che
direste un’arte sopraffina, se non fossero natura, distribuiva
parole d’incitamento e di conforto.
</p>

<p>
All’Inviato di Varese principalmente, che a nome
del suo generoso Podestà gli chiedeva istruzioni pel
contegno da tenersi,<a class="tag" id="tag189" href="#note189">[189]</a> rispondeva di suo pugno: «Qualunque
cosa facciate contro il nemico comune in pro
della santa causa italiana, sarà da me approvata e
vi sosterrò validamente.» Parole che nella loro apparente
indeterminatezza servivano, per quell’ora, meglio
di qualsivoglia istruzione, e denotavano come a
quell’uomo fosse famigliare la legge delle rivoluzioni,
le quali per riuscire non vogliono mai essere intimate
a un’ora fissa e dietro un disegno prestabilito,
ma lasciate alla loro spontaneità, ai loro impeti, alle
loro forze, e come direste della poesia, alla loro ispirazione.
</p>

<p>
E ciò fatto, s’apparecchiò alla partenza. La marcia
da Sesto-Calende a Varese non poteva essere attraversata
di fronte; bensì essere pericolosamente molestata
<span class="pagenum" id="Page_443">[443]</span>
alla coda ed al fianco o dal presidio di Laveno,
se pensava ad una sortita, o da quel qualsiasi corpo
che fosse già avviato da Milano su Gallarate e che
poteva da un istante all’altro comparire. Oltre di che,
prima di inoltrarsi nel paese importava afferrare sul
Lago Maggiore un punto di sostegno qual si fosse, e
impadronirsi di uno almeno de’ tre piroscafi che il nemico
vi teneva. Guidato pertanto da questi varii concetti,
il Generale ordinò il suo movimento così: il Bixio
con un battaglione del terzo Reggimento marci per la
strada lacuale di Sesto-Calende; toccato Angera, stacchi
una compagnia che tenti predarvi il <i>Ticino</i>, ivi ancorato:
giunto ad Ispra, sosti e si informi esattamente
del presidio di Laveno e di tutte le altre forze austriache
del lago; ciò fatto, converga su Brebbia e si
spinga fino a Sant’Andrea, borgo che cavalca la via
Laveno-Varese, e vi s’accampi gagliardamente. A Sesto
poi resti la compagnia del capitano De Cristoforis;
coll’istruzione di sorvegliare il passo del Ticino, d’acchiappare,
se gli si porgesse il destro, qualcuno dei vapori
nemici, e soprattutto di guardare la strada Sesto-Gallarate,
attirandovi e trattenendovi il nemico; ma
battendo in ritirata su Varese, se assalito da forze
superiori.
</p>

<p>
Con queste cautele e questi accorgimenti, di cui
ogni occhio appena militare scorgerà la saviezza,<a class="tag" id="tag190" href="#note190">[190]</a> Garibaldi
conseguiva, o almeno vi mirava, tutti i molteplici
scopi ai quali gli conveniva tener fissa la mira:
<span class="pagenum" id="Page_444">[444]</span>
guardarsi alle spalle e ai fianchi, sviare il nemico
da’ suoi passi, e forse, se il colpo sul <i>Ticino</i> riusciva,
aprirsi il transito del Lago Maggiore e principiare a
possedere una flottiglia.
</p>

<p>
Tutto ciò esattamente prestabilito, spinta un’altra
pattuglia a Gallarate, così per esplorare il terreno,
come per mascherare una volta di più la sua mossa;
verso le 5 di sera stacca la marcia, e per le vie traverse
di Corgegno, Varano, Bodio, Capolago, camminando
entro una tenebra fitta, egli attento a tutti i
bivii e sollecito a tutti i rumori, la truppa stanca, ma
elettrizzata dal contatto di quella terra tanto agognata,
s’accosta a Varese, dove in sul far delle 11, incontrato
da musiche e da fiaccole, accolto da una calca
di popolo in delirio, entra in trionfo.
</p>

<p>
Chi vide Varese in quella notte non lo dimenticherà
più. Di tutte le terre di quell’angolo di Lombardia,
Varese fu, in ogni tempo, delle più patriottiche,
e il pensiero d’essere la prima nel 1859 a sventolar
nuovamente quella bandiera, che era stata l’ultima a
ripiegare nel 1848, infiammava la sua fede e il suo
entusiasmo. Già vedemmo come i Varesini fossero
dei primi a muovere incontro allo sbarcato di Sesto-Calende;
ma ora, udito il suo fiero appello, rompono
gl’indugi, abbattono gli stemmi stranieri, sostengono
i gendarmi e i magistrati sospetti, diseppelliscono dai
nascondigli i vecchi tricolori, gridano il governo liberatore
di Vittorio Emanuele, s’apprestano a dare al
suo Capitano non solo feste ed omaggi, ma braccia e
soldati. E non bastò. Sentito in sulla sera del 23 che
una colonna austriaca mossa da Como era pervenuta
ad Olgiate, e dubitando d’una sorpresa notturna, Varese
non si smarrisce, non nasconde, giusta il costume
degli eroi ormai famigerati della sesta giornata, le
<span class="pagenum" id="Page_445">[445]</span>
bandiere e le coccarde; ma arma tutti i pochi giovani
che le restano in paese colle armi già acquistate nella
vicina Svizzera, asserraglia le sue vie, dirama pattuglie
ed avamposti e s’appresta a resistere al nemico,
onde arrestarne, almeno per quella notte, la marcia.
Così Garibaldi entrava in città totalmente italiana e
deliberatamente sollevata.
</p>

<h3>XIII.</h3>

<p>
Avviatosi difilato al Municipio, come uomo che sa
a memoria la strada, vi incontra e vi abbraccia il
Podestà; loda, infiamma, affascina come al solito quanti
l’ascoltano, e prima di ritirarsi pronuncia queste testuali
parole ch’egli invecchiando dimenticò, come
tante altre, ma che la storia non può dimenticare:
«Qualunque bene diciate di Vittorio Emanuele, non
sarà mai troppo. Voi sapete che <i>io non sono realista</i>:
ma dopo che avvicinai Vittorio Emanuele, dovetti riconoscerlo
per un gran galantuomo. Egli non solo ha
per l’Italia un amore immenso, ma un culto, un’idolatria.<a class="tag" id="tag191" href="#note191">[191]</a>»
</p>

<p>
Ma quello che più importava era provvedere alla
difesa. L’Austriaco, scossa la prima sorpresa, serrava
da ogni banda. Non appena conosciuta l’invasione garibaldina,
il generale Giulay dal suo quartiere di Garlasco
bandiva, quasi risposta a quello del generale
Garibaldi, un suo proclama feroce, nel quale, dopo
aver annunziato prossimo l’arrivo di imponenti soccorsi
dagli Stati ereditarii del suo Sovrano, soggiungeva,
con accento meritevole di troppa fede: «Do la
mia parola che i luoghi, i quali facessero causa comune
<span class="pagenum" id="Page_446">[446]</span>
colla rivoluzione, impedissero il passaggio ai rinforzi
della mia armata, distruggessero le comunicazioni,
i ponti, ec., verrebbero puniti col fuoco e colla
spada. Emetto in questo senso le opportune istruzioni
ai miei sottocomandanti. Spero che non mi si obbligherà
a ricorrere a tali mezzi estremi, e che alle conseguenze
della guerra, senz’altro disastrose per il paese,
non si vorranno aggiungere anche i terrori della guerra
civile.<a class="tag" id="tag192" href="#note192">[192]</a>»
</p>

<p>
Nè eran parole soltanto. Il giorno stesso si spiccava
dal grand’esercito una colonna che a marcia forzata
accorreva sul nuovo teatro di guerra; mentre da
Milano il Governatore, generale Melezes di Kellermes,
spediva su Gallarate e Somma un altro corpo di circa
quattrocento fanti, due pezzi e uno squadrone; e fu
quello per l’appunto che il 25 mattina andò ad attaccare
in Sesto-Calende il capitano De Cristoforis, e
che questi, con strattagemmi degni d’una pagina di
Vegezio, seppe illudere e deludere così bene, da tenerlo
in iscacco per più d’un’ora con forze quattro volte
inferiori, e sgusciargli di sotto gli occhi a mezzo
tiro di moschetto, lasciandolo solo a cannoneggiare
le povere case di Sesto, dove fin dal mattino non c’era
più l’ombra di un garibaldino.
</p>

<p>
Ma se la colonna di Gallarate non si chiarì molto
temibile, non si sapeva ancora che pensare di quella
che era venuta a formarsi, frammista di varii corpi,
attorno al nucleo della colonna partita da Oleggio, e
di cui i Varesini avevan visto spuntar ad Olgiate l’antiguardo
sino dalla sera del 23. Si componeva di circa
<span class="pagenum" id="Page_447">[447]</span>
quattromila<a class="tag" id="tag193" href="#note193">[193]</a> uomini con due mezze batterie e due
squadroni; la comandava quel tenente maresciallo Urban,
croato d’origine, salito in voce di esperto partigiano
nella campagna di Transilvania del 1849; in
Italia famigerato soltanto come luogotenente di Haynau
e assassino dell’innocente famiglia Cignoli di Casteggio.
</p>

<h3>XIV.</h3>

<p>
Varese giace come in una conca di colline, quali
popolate da splendide ville e da ameni giardini, quali
vestite ancora di macchie e di boscaglie, che formano
al tempo stesso la sua delizia e il suo baluardo. E
tramezzo a siffatte colline nella direzione dei quattro
punti cardinali corrono cinque strade principali:
a oriente quella che dalle falde di Biumo conduce,
<span class="pagenum" id="Page_448">[448]</span>
per Malnate, a Olgiate e Como; a mezzodì quella che,
lambendo le pendici di San Pedrino e di Giubiano, va
per Gallarate e Tradate a Milano; a occidente quella
che traverso i poggi di Masnago e Comerio mena
per Gavirate a Laveno; a settentrione, infine, le due
strade di Induno e di Sant’Ambrogio, che spaccando
le prealpi di Valcuvia e di Valgana portano al Lago
Maggiore ed alla Svizzera. Se non che a chi riconsideri
questa topografia, due cose sono notabili: la prima,
che la strada di Induno o di Valgana si allaccia,
presso Biumo Inferiore, alla strada di Como, in guisa
da formar con essa un angolo retto; la seconda, che
il poggio di Biumo Superiore s’incunea a dir così
nel quadrivio testè descritto, Varese-Sant’Ambrogio-Induno-Como,
e colla forte postura ne tiene la chiave
e lo domina.
</p>

<p>
Ciò posto, e per quanto fosse manifesto che l’attacco
principale sarebbe venuto dalla via di Como,
non era da trascurarsi il supposto, assai probabile, che
l’Urban l’avrebbe compíto con un movimento aggirante
per la via di Induno; nè molto meno a rigettare
come improbabile il caso che i corpi lasciati a Gallarate
dal De Cristoforis e il presidio di Laveno si
movessero a rincalzare di costa e alle spalle l’assalto
principale, tentando di mettere i Garibaldini fra tre
fuochi.
</p>

<p>
Importava dunque guardarsi da tutti i lati, e guardarsi
in modo da poter all’evenienza far fronte da
ogni parte, senza assottigliare di troppo la propria
linea e disseminare le forze. Si sottintende che Garibaldi
non titubò. Immaginate due linee di difesa, una
esterna lungo l’arco Biumo-Giubiano-San Pedrino, e
l’altra interna rasente gli sbocchi delle principali vie
di Varese, occupa coi Carabinieri genovesi e un battaglione
<span class="pagenum" id="Page_449">[449]</span>
del terzo Reggimento la Villa Ponti, centro di
Biumo Superiore, e vi pianta il suo Quartier generale;
mette a guardia di Biumo Inferiore un battaglione del
secondo Reggimento, ed erigendo due barricate (una
appoggiata alla Villa Litta Modignani a custodia della
strada d’Induno, l’altra tra la chiesetta di San Cristoforo
e la casa Merini a sbarrare la via di Como)
assicura con queste disposizioni la sua sinistra. Indi
apposta un battaglione del primo mezzo Reggimento in
faccia a Giubiano, e intorno alle alture circostanti di
Boscaccio e vi appoggia il suo centro; colloca tra la
Villa Pero e la Villa Decristoforis a San Pedrino il
rimanente del primo Reggimento sotto il comando del
Cosenz, e fatta asserragliare anche quella strada afforza
la sua destra dal lato di Milano; richiama il Bixio
da Sant’Andrea, giustamente pensando che il nemico
meno temibile stava da quella banda, ma non tralascia
di far battere da frequenti pattuglie a grande distanza
la strada di Laveno; munisce di barricate coll’opera
de’ cittadini tutti gli sbocchi di Varese e provvede
così alla seconda linea; infine, prescritte come eventuali
linee di ritirata le strade di Induno e Sant’Ambrogio,
tutto visitato co’ suoi occhi, a tutti comunicando
la sua intrepidezza e la sua fede, attende di piè
fermo il nemico.
</p>

<h3>XV.</h3>

<p>
Ed egli non si fece aspettare lungamente. Già fin
dalla sera del 25 gli esploratori l’avevano segnalato
a Olgiate; un breviloquente manifesto del Commissario
regio Emilio Visconti Venosta: «Varesini, voi
foste i primi a salutare la bandiera tricolore in Lombardia,
voi sarete i primi a difenderla,» n’aveva
<span class="pagenum" id="Page_450">[450]</span>
propagata la certezza. I Varesini erano pronti, i Cacciatori
impazienti; e al mattino seguente, sullo scoccar
delle otto, il nemico apparve innanzi a Belforte e il
combattimento cominciò. Del fatto d’arme di Varese
(sarebbe ridevole iperbole chiamarlo <i>battaglia</i>) discorse
lungamente il capo di Stato Maggiore dello
stesso generale Garibaldi;<a class="tag" id="tag194" href="#note194">[194]</a> e noi, più desiderosi di raccoglierne
gli insegnamenti che vaghi di pennelleggiarne
gli aneddoti, ne ridiremo succintamente.
</p>

<p>
Dei quattromila uomini circa che il generale Urban
traeva seco, una parte, forse un battaglione, l’aveva
lasciata in riserva a San Salvatore, forte posizione
tra Binago e Malnate; un altro battaglione di Granatieri
comandati dal tenente colonnello Bioll l’avea inviato per
Casanuova e Cazzone ad eseguire quel movimento aggirante
sulla strada d’Induno che il generale Garibaldi
aveva preveduto; e cogli altri, duemilacinquecento
fanti circa, la cavalleria e quattro pezzi veniva
ad assalire direttamente Varese. Facilmente impadronitosi
del poggetto di Belforte, annunziò con alcuni
razzi il suo attacco; e mosse simultaneamente contro
la sinistra e contro il centro garibaldino. Ma nessuno
balenò; i Cacciatori attesero, come Garibaldi aveva prescritto,
a mezzo tiro de’ loro grami moschetti l’assalitore
e con pochi colpi bene assestati l’arrestarono di
botto. Tornò egli tuttavia colla medesima tattica ad un
secondo e più gagliardo assalto; due movimenti risoluti
e aggiustati, comandati a tempo dai colonnelli Medici
e Cosenz, lo frustrarono ancora. Infatti, non appena
il nemico fu presso alla barricata della grande
strada di Como, e spuntò al centro sulle alture di Boscaccio,
<span class="pagenum" id="Page_451">[451]</span>
il Medici con una brillante carica alla baionetta
di fronte, il Cosenz con un abile controattacco di fianco,
con poche forze, ma con grande valore, ributtarono insieme
l’assalitore fin sotto alle falde di Belforte e lo
sforzarono a battere in ritirata su tutta la linea.
</p>

<p>
«Il nemico si ritira!» esclamò Garibaldi dal belvedere
di Villa Ponti, donde aveva osservato, colla sua
consueta serenità, tutte le vicende della pugna: «Bisogna
inseguirlo;» e scendendo di galoppo sulla strada,
si pone egli stesso a capo dell’inseguimento.
</p>

<p>
Il generale Urban intanto arrivava a San Salvatore,
dove aveva lasciato la sua riserva, ed ivi più nell’intento,
crediamo noi, di proteggere la sua ritirata
e di aspettare novelle del corpo del tenente colonnello Bioll,
ingarbugliato tra le borre di Cazzone, che per velleità
di rinfrescare la battaglia, s’apparecchia a sua volta
a sostenere l’assalto.
</p>

<p>
Garibaldi non aveva con sè che un terzo delle sue
forze: il battaglione del Bixio mandato sulla destra,
un battaglione del Cosenz sulla strada e alcune compagnie
del secondo Reggimento del Medici. Del rimanente,
parte era rimasto in riserva a Varese, e parte, condotto
dal Medici stesso, s’era avviato su verso Cazzone,
dove un balenío di baionette aveva fatto sospettare la
presenza d’un corpo nemico. Tuttavia, quantunque la
postura di San Salvatore sia fortissima e serri la strada
quasi come un contrafforte, Garibaldi non esitò ad
ordinarne l’attacco, e occupato il poggetto Roera fronteggiante
San Salvatore e fatto ripiegare il Bixio che
s’era troppo inoltrato, continua a barattare col nemico
un vivissimo fuoco di moschetteria, finchè sceso da
Cazzone il Medici, cui non era riuscito di raggiungere
la colonna del Bioll, certamente ritiratasi per Casanova,
spinge ad una carica di baionetta tutta la sua
<span class="pagenum" id="Page_452">[452]</span>
linea e costringe nuovamente l’Austriaco a lasciare a
precipizio anche quella seconda posizione e a non arrestarsi
più che ad Olgiate.
</p>

<h3>XVI.</h3>

<p>
Questa in compendio, così nel primo come nel suo
secondo periodo, la fazione di Varese: fazione vinta
prima che combattuta, e di cui la gagliardía delle posizioni
garibaldine, i sagaci provvedimenti del Capitano,
il numero di poco disuguale, la tanto disuguale
prodezza de’ combattenti, e più d’ogni altra cosa, gli
spropositi del Generale austriaco avevano anticipatamente
decisa la sorte. Per dir degli spropositi soltanto,
essi furono tanti e sì madornali, che nessuna forza e
nessuna fortuna li avrebbe potuti correggere. E non
parliamo della fiacchezza dell’assalto, della semplicità
quasi puerile delle manovre, dell’incoerenza, della lentezza
dei movimenti; non dell’errore di lasciare a
San Salvatore una così forte riserva; non del più
grosso sbaglio di non far appoggiare la mossa dalla
colonna di Gallarate e dal presidio di Laveno; parliamo
del fallo capitale di non avere fatto attaccare
a rovescio Biumo Superiore dalla via Induno; senza
di che nessuna forza avrebbe potuto sradicar Garibaldi
da quella forte postura.<a class="tag" id="tag195" href="#note195">[195]</a> Ma egli lo vide, si dice,
<span class="pagenum" id="Page_453">[453]</span>
e l’ordinò; ed a quel fine doveva operare il battaglione
di Granatieri del tenente colonnello Bioll staccato
ad Olgiate per Casanova. Peggio ancora, se
dopo aver concepita l’idea, d’altronde evidente, non
seppe effettuarla. E certo se non fu effettuata, a lui
solo tutta la colpa. Infatti obbligando il colonnello
Bioll a partire da quel punto lontano, lo pose nella
quasi impossibilità di eseguire il movimento aggirante,
di cui era incaricato. E basti a dimostrarlo questo
solo: che da Casanova a Induno non v’era nel 1859
strada diretta, sì che per arrivare a quel punto era
giocoforza fare un lunghissimo giro per Olgiate, o inerpicarsi
per sentieri aspri e selvosi di montagne, traverso
i quali non era possibile che un corpo pesante
(Granatieri) potesse camminare ordinato e spedito per
arrivare ad un’ora fissa, a uno scopo determinato.
Però il tenente colonnello Bioll, fatte poche miglia fuori di
Cazzone, fu costretto ad arrestarsi, ed ecco perchè
l’assalto a Biumo, tanto preveduto ed atteso dal generale
Garibaldi, voluto, ma non saputo preparare dal
generale Urban, non avvenne mai; e fallito il quale,
la vittoria dell’uno e la sconfitta dell’altro furono
certe ed irrevocabili.
</p>

<h3>XVII.</h3>

<p>
Ancora più vergognosa fu la rotta toccata all’Urban
sotto Como, e davvero se era quegli il più famoso capo
di partigiani che l’Austria possedeva a que’ giorni, si
può dire che il nostro non ne sarebbe stato vinto mai.
All’annunzio della vittoria di Varese l’agitazione patriottica,
che ancora non poteva dirsi insurrezione,
delle popolazioni circonvicine, s’era rinfocolata ed
estesa, e i patriotti di Como avevano immediatamente
<span class="pagenum" id="Page_454">[454]</span>
inviati oratori segreti a Garibaldi per dirgli che la
loro città lo aspettava fremendo; che molte pievi del
Lario s’eran già sollevate, ed alcune centinaia di giovani
armati avevano già occupati i vapori del lago,
volontariamente passati alla causa nazionale. E Garibaldi
non penò molto a promettere che sarebbe marciato
alla volta di Como, non però col proposito d’impadronirsene
tosto, ma di occupare in faccia ad esso
una buona posizione che gli permettesse di dar la
mano agl’insorti del lago e di riassalire di conserva
con loro l’Austriaco.
</p>

<p>
Date pertanto le sue disposizioni per la cura dei
feriti, per la provvigione dei viveri, per la sicurezza
di Varese, all’alba del 27 col primo Reggimento in
testa s’incamminò con tutta la brigata per la via postale,
più volte nominata, che per Olgiate e Cavallasca
mette a Como. Il generale Urban a sua volta, rinforzato
da due nuove brigate (Augustin e Schaffgotsche),
onde la sua colonna venne a sommare a circa
diecimila uomini,<a class="tag" id="tag196" href="#note196">[196]</a> aveva preso una posizione difensiva
fra la strada medesima e l’altra più settentrionale
<span class="pagenum" id="Page_455">[455]</span>
che da Cavallasca per San Fermo piomba su Como;
e colla sinistra dietro il Lura tra Brebbio e Brecchia,
il centro a San Fermo, la destra al Prato di Parè sul
lago, si preparò a sostenere l’assalto. Se non che, male
esperto delle abitudini di Garibaldi, egli se l’aspettava
principalmente nel piano, alla sua sinistra; quindi
rinforzato questo punto, indeboliti malaccortamente
tutti gli altri. Garibaldi invece aveva l’occhio fisso ai
monti; sicchè giunto ad Olgiate arresta la colonna,
mette in posizione tutto il primo Reggimento in aspetto
di chi prepari un assalto da quella banda, ristà e
tiene a bada il nemico per alcune ore, e allo scoccar
del mezzogiorno, sempre coperto dal reggimento
Cosenz, volta repentino a sinistra per le erte viottole
che salgono a Geronico al Piano ed a Parè, e giunge
a Cavallasca in faccia a San Fermo. E quivi spiate
attentamente dal campanile di Cavallasca le posizioni
nemiche, il generale Garibaldi ideò prontamente il suo
piano e ne ordinò con pari celerità l’esecuzione. Toccò
la prima prova al colonnello Medici ed al suo reggimento;
la terza compagnia del De Cristoforis sostenuta
da un’altra attacchi di fronte la chiesa di San Fermo;
la quarta compagnia del Susini-Millelire l’attacchi di
costa per la sinistra; quella del Vacchieri fiancheggi
per la destra; altre compagnie condotte dal Gorini e
dal Medici in persona calino sulla strada San Fermo-Rondinello
e minaccino la ritirata nemica.
</p>

<p>
Il primo cozzo fu tremendo; i Cacciatori austriaci
armati delle loro eccellenti carabine, appiattati intorno
al parapetto del piazzale della chiesa, che s’innalza
sopra un poggio a guisa di bastione, e dietro le finestre
di due case circostanti, balestrano con un fuoco micidiale
di fronte e di fianco i primi assalitori; la compagnia
De Cristoforis, che forse s’era mossa troppo
<span class="pagenum" id="Page_456">[456]</span>
presto all’assalto,<a class="tag" id="tag197" href="#note197">[197]</a> riga del sangue de’ suoi migliori la
via infuocata; cade, colpito al cuore, il tenente Pedotti;
cade, lacerate le viscere, il capitano De Cristoforis; cade,
fracassata una spalla, il tenente Guerzoni; la compagnia
decimata balena, s’arresta un istante, ma non
indietreggia: intanto l’assalto ai due fianchi si spiega
e incalza; un battaglione austriaco si lancia alla corsa
da Rondinello, ma incontra sui suoi passi il Medici in
persona che lo arresta, lo carica, lo rovescia; altre
compagnie subentrano a rinfrescare l’assalto, e il nemico
ormai circuito, diviso, sgominato, va in fuga precipitosa
verso Camerlata e Como.
</p>

<h3>XVIII.</h3>

<p>
È questo però il primo periodo dell’azione. Garibaldi
non indugia un istante ad occupare fortemente
le posizioni espugnate; il Medici s’afforza tra Rondinello
e Breccia; il Bixio col suo battaglione chiude gl’intervalli
tra San Fermo e Rondinello; il maggiore Quintini
si pianta col suo battaglione ed alcune compagnie
del secondo Reggimento a San Fermo; altre compagnie
si stendono a sinistra verso Cima-la-Costa; ma
il nemico non si dà vinto ancora, e il generale Augustin,
<span class="pagenum" id="Page_457">[457]</span>
raccolte le forze che teneva nei prati di Pasqué
e a San Giovanni presso Como, le spinge parte a
destra su Cima-la-Costa per spuntarvi la nostra sinistra;
parte a manca per riafferrare l’altura di Sopra-la-Costa,
e di là controbattere San Fermo. E la mossa
fu condotta con certa rapidità; ma vegliava Garibaldi,
vegliavano i suoi Luogotenenti; onde appena l’assalitore
giunge a mezzo tiro della nostra linea, il Cosenz a sinistra
da Cima-la-Costa, il Medici a destra da Sopra-la-Costa,
lo respingono, di svolta in svolta, di poggio in
poggio, giù per la strada dond’era venuto, fino a che
Garibaldi, adocchiata da Cima-la-Costa quella seconda
più ruinosa ritirata, vede possibile quello che prima
non pensava, cioè la presa di Como, e si prepara a
discendervi. Prescritto infatti che fossero raccolte e
riordinate le forze, spedito il Simonetta con altre due
guide ad esplorare la città, lasciate alcune retroguardie
a proteggere San Fermo, s’incammina a notte calata
giù per la tortuosa via di Borgo Vico, e ormai
accertato dagli esploratori che l’Austriaco ha abbandonato
Como, vi penetra risolutamente.
</p>

<p>
Tralascio il descrivere la sorpresa della città; il
destarsi in soprassalto de’ cittadini riscossi nel sonno
da quel grato suono d’armi e d’armati; e lo spalancarsi
istantaneo delle porte e delle finestre; e il brulicar
rapido delle vie inondate quasi per incanto da
una piena di popolo trasognato ancora, ebbro, farneticante.
Tralascio Garibaldi baciato, benedetto, toccato
come un santo, portato in trionfo sino al palazzo
del Comune; e le campane a gloria e le fiaccole
e le bandiere, e i viva e gli abbracciamenti e le lagrime,
e il tumulto e il baccanale; perchè ormai codeste
scene ricorreranno troppo frequenti in questa Vita,
e, vorrei anche dire, in Italia, perchè giovi il descriverle
<span class="pagenum" id="Page_458">[458]</span>
e non sia troppo facile l’immaginarle. Diciamo
piuttosto che Garibaldi non smarrì un istante solo la
mente, e che non era appena in città che già pensava a
custodire le sue spalle, inviando il Medici, infaticabile
quanto lui a vegliar la strada di Camerlata, dove ancora
s’accalcava minaccioso il nemico, ed a munirvisi.
</p>

<h3>XIX.</h3>

<p>
L’alba dell’indomani però chiarì che l’ultimo Tedesco
era scomparso da Camerlata; e che oramai tutta
la colonna dell’Urban s’era riconcentrata tra Barlassina
e Monza sulla strada di Milano. Allora Garibaldi,
incapace d’immobilità, pensò di approfittare della
ritirata del nemico, e per usar una delle sue frasi predilette,
«di far qualcos’altro.» Affidata a Gabriele
Camozzi, commissario regio per Bergamo, l’organizzazione
militare; lasciata la compagnia del Fanti a proteggere
Como, a reclutar volontari, a raccogliere armi;
inviata collo stesso ufficio la compagnia del Ferrari a
Lecco; lodati, stimolati i suoi Cacciatori e concessa loro
per riposo tutta quella giornata del 28; la mattina
del 29, all’improvviso, senza svelare ad alcuno il suo
disegno, fa battere l’assemblea, e contromarcia col resto
della brigata, di molto assottigliata dai morti, dai feriti,
dagl’infermi, dai distaccati,<a class="tag" id="tag198" href="#note198">[198]</a> per Olgiate e Varese.
</p>

<p>
Dove si andava? a che mirava? s’affretta a chiedergli
qualcuno del suo Stato Maggiore. «Andiamo,
rispose, a incontrare i nostri cannoni a Varese.» Infatti
<span class="pagenum" id="Page_459">[459]</span>
il Ministro della guerra s’era finalmente deciso ad
inviare ai Cacciatori delle Alpi quattro obici di montagna,
che dovevano, nella mente sua, sostituire i quattro
cannoncini che il conte Francesco Annoni aveva regalati
a Garibaldi fin da Torino e che s’erano arrenati
per via, non sappiamo nè come nè dove. Ma i cannoni
erano un pretesto, o tutt’al più un fine accessorio:
altro era l’intento di Garibaldi. Egli non aveva mai
deposto il pensiero di assicurarsi una base sul Lago
Maggiore; quindi d’impadronirsi di Laveno, che ne
era uno dei punti dominanti. Marciava perciò a quello
scopo, e fidando sulla ritirata e lo scompiglio del nemico,
sulla rapidità e segretezza delle proprie mosse,
sperava riuscirvi. Ora fino a qual punto quello scopo
fosse utile a conseguirsi, e se esso compensasse i pericoli
di quella contromarcia rischiosa, lo discuteremo
in appresso; per ora seguiamo i passi dei combattenti
e vediamo i fatti.
</p>

<p>
Passata la notte del 30 a Varese, muove all’alba
dell’indomani per la gran strada di Laveno; giunto
a Gemonio, sosta, studia il piano, raccoglie notizie del
forte a cui mira; quindi deciso di tentarne la notte
stessa la sorpresa, s’inoltra colla brigata fino a Cittiglio;
lascia dietro di sè a Brenta sulla strada di Valcuvia,
sua linea di ritirata, il secondo Reggimento, ed a Gemonio,
sulla strada di Varese, donde era possibile, se
non probabile, una comparsa dell’Urban, il terzo;
manda segretamente il Bixio e il Simonetta sull’altra
sponda del lago, perchè vi raccolgano barche ed armati,
con cui tentare un abbordaggio contro qualcuno
de’ vapori austriaci ancorati presso Laveno; e ciò fatto
volta a sinistra per Mombello e va a collocarsi a due
chilometri dal forte di Laveno, diramando tosto i suoi
ordini per attaccarlo.
</p>

<p>
<span class="pagenum" id="Page_460">[460]</span>
</p>

<p>
E gli ordini erano stati buoni; i soli possibili forse:
se a frustrarli non avesse cospirato quel nemico
quasi fatale di tutte le imprese notturne, generatore
inevitabile di confusione, d’equivoci, di terrori: il
buio. E invero, e tralasciando i particolari, il capitano
Bronzetti, che doveva con una compagnia cogliere
di sorpresa il forte di Castello dal lato settentrionale,
viene abbandonato dalle guide, perde la
via e non arriva al posto; il capitano Landi, cui spettava
penetrare non visto con un’altra compagnia dal
lato meridionale, è scoperto prima del tempo dalle
vedette, incontra un’inattesa strada coperta, guernita
di nemici là dove credeva trovare un orto indifeso,
combatte un’ora valorosamente, lascia sul terreno
feriti i luogotenenti Gastaldi e Sprovieri, sino a che,
ferito egli stesso, è costretto a ritirarsi nella fretta e
nel disordine inevitabili a tutte le imprese notturne
fallite. E il forte, naturalmente, desto dall’inopinato
allarme, dà fuoco a tutte le sue batterie, tempesta di
palle il terreno circostante, comunica l’allarme ai vapori,
i quali accortisi delle barche condotte dal Bixio
e dal Simonetta le ricevono a bordate e mettono ben
presto lo spavento nella ciurma inesperta, che urlando
«a terra a terra» si sgomina, e nonostante le preghiere,
i comandi, le minaccie de’ suoi intrepidi condottieri,
volta precipitosamente le prue.
</p>

<p>
Potevano essere le due dopo mezzanotte, e Garibaldi
calato il berretto sugli occhi, soffocando l’ira
nel cuore, borbottando: <i>maledetta paura!</i> (e rispetto
agli assalitori del forte abbiamo veduto che aveva
torto e che paura non ci fu), ordina la ritirata su Cittiglio,
e colà si ricongiunge in buon ordine ai corpi
che aveva lasciati a Brenta ed a Gemonio.
</p>

<p>
<span class="pagenum" id="Page_461">[461]</span>
</p>

<h3>XX.</h3>

<p>
Il sole del 31 maggio doveva essere foriero di una
non lieta novella. Anzitutto il generale Urban s’accostava
minaccioso e ringagliardito a Varese, e Garibaldi,
che aveva tutto predisposto per ritornarvi, dovette
prudentemente mutar pensiero e risalire la via
di Valcuvia, dove poteva, protetto dai monti, attendere
gli eventi. Dal canto loro i Varesini, sgomenti, ma non
avviliti, dall’annunzio del pericolo imminente, inviano
a Garibaldi per richiederlo d’aiuto e di consigli; ma
a lui non restava altro che a rispondere: «Uscissero
i cittadini validi, portando seco le armi e le munizioni
e riparassero ai monti.» Consiglio disperato, ma
l’unico effettuabile in quel caso.
</p>

<p>
Non tramontava difatti la giornata del 31, che il
generale Urban compariva con due colonne da Tradate
e da Gallarate sulle alture di Giubiano e di San Pedrino
che da quel lato attorniano Varese, e vi si accampava
militarmente. Conduceva dodicimila uomini
d’ogni arma e diciotto pezzi d’artiglieria; sbuffava
fuoco e fiamme; annunziava alla ribelle città strage
e rovina; la multava dell’assurdo tributo di tre milioni
e di proviande in pazza quantità; prendeva statici anche
fra i più innocenti e li minacciava ad ogni istante di
morte; esigeva per sè e pe’ suoi ufficiali strane leccornie
di vini e di vivande; e non soddisfatte le sue
insensate pretese (nè potevano esserlo da una città
non ricca e vuota de’ suoi abitatori), apriva contro di
essa un furibondo bombardamento e l’abbandonava
per parecchie ore al saccheggio.<a class="tag" id="tag199" href="#note199">[199]</a>
</p>

<p>
<span class="pagenum" id="Page_462">[462]</span>
</p>

<p>
Intanto che Varese fuggiva e si riparava alla meglio
da quel flagello, più per confortare di sua vicinanza
la tribolata città e spiare davvicino le mosse del
nemico, che per deliberato proposito di cercargli battaglia,
Garibaldi scendeva da Valcuvia fino in faccia
di Santa Maria del Monte; e di là nella mattina
del 1º giugno giù fino a Sant’Ambrogio e Robarello,
discosti un’ora di cammino da Varese. E certo più
bella occasione di vendicarsi di quel brigante di Garibaldi,
al Generale austriaco non si poteva porgere.
Aveva tanto giurato e sacramentato di volerlo appiccare
con tutti i suoi; ed ecco che lo teneva, può dirsi,
<span class="pagenum" id="Page_463">[463]</span>
nell’ugne; era tornato espressamente a Varese con
forze quadruplicate per schiacciare con un colpo magistrale
l’aborrito nemico, e la fortuna glielo faceva incontrare
a un tratto di cannone, in una posizione quasi
disperata; o perchè dunque non lo assaliva? Perchè
se ne stava immobile dietro Varese, occupato soltanto
a bombardare una vuota ed inerme città, quando Garibaldi
scendeva a sfidarlo così da vicino? Perchè lasciò
scorrere tutta quella giornata del primo senza
muovere un passo, senza tentare nemmeno una ricognizione
a fondo, e soltanto la sera del giorno stesso si
decise ad occupare la posizione di Biumo Superiore;
quel Biumo, come dicemmo, chiave di tre vie e baluardo
bifronte che il Garibaldi italiano aveva subito
afferrato, appena entrato in Varese, e il Garibaldi
austriaco, come chiamava sè stesso, contemplò da
lontano tre giorni prima di conoscerne l’importanza?
E si fu appunto perchè il Generale austriaco non s’era
accorto di Biumo, che Garibaldi rivolse in mente per
alcune ore l’idea di prender egli quell’offensiva, che
il nemico più forte non sapeva prendere; e soltanto
verso sera, quando seppe occupata quell’importante
postura, ne depose il pensiero.
</p>

<h3>XXI.</h3>

<p>
Intanto più grossi avvenimenti erano accaduti sul
maggior teatro della guerra. Fra il 27 e il 28 l’esercito
alleato iniziava quel grande movimento di fianco
dal Po sul Ticino, che fu l’unica manovra strategica
di tutta la campagna; il giorno 30 dello stesso mese
l’esercito piemontese sforzava i passi della Sesia e
colla seconda vittoria di Palestro se n’assicurava il
possesso; in conseguenza de’ quali fatti tutto l’esercito
<span class="pagenum" id="Page_464">[464]</span>
franco-sardo veniva a trovarsi ammassato tra Mortara
e Novara, pronto, vorremmo dire, a varcare il Ticino,
se la prontezza fosse stata la dote della mente direttrice
di quell’esercito. Ora questi avvenimenti erano affatto
ignoti al generale Garibaldi, poichè nessuno al Quartier
generale principale aveva pensato a mandargliene pur
un cenno; ma non lo erano naturalmente al generale
Giulay, il quale, penetrato il segreto della mossa
nemica e accortosi oramai che lo aspettava una battaglia
difensiva sull’alto Ticino, aveva pensato a rinforzarsi
su quel punto quanto più poteva, e non attribuendo,
giustamente, alcuna importanza alla diversione di
Garibaldi,<a class="tag" id="tag200" href="#note200">[200]</a> s’era affrettato a richiamare la divisione
Urban da Varese dandole per obiettivo Turbigo.
</p>

<p>
L’ordine, a quanto assicura uno storico,<a class="tag" id="tag201" href="#note201">[201]</a> giunse
al Generale austriaco in sulla sera del 1º maggio; e
può essere; certo egli non lo eseguì immediatamente,
perchè la mattina del 2 era ancora in battaglia sulle
sue posizioni del giorno precedente. Comunque, oramai
da Garibaldi egli non aveva più nulla da temere; chè
il nostro condottiero, considerati i rischi d’un combattimento
<span class="pagenum" id="Page_465">[465]</span>
sì disuguale, ignaro, come dicemmo, di
tutte le mosse degli alleati, epperò anche dell’ordine
di ritirata ricevuto dal suo avversario, s’era a sua
volta deciso di ripiegare su Como; e nella stessa mattina
aveva appoggiato ad Induno ed Arcisate, che
erano appunto le prime stazioni della via che s’era
proposto di percorrere.
</p>

<p>
Però, com’è suo costume, egli aveva mascherato
sì bene il suo movimento, che il generale Urban non
ne ebbe sentore; anzi vedendolo appostarsi fortemente
nei dintorni d’Induno, lo prese piuttosto come un
preparativo di nuove operazioni offensive, che di ritirata;
e sollecito assai più di guardar sè stesso che
di tentare il nemico, si accontentò di far correre il
terreno circostante da piccoli drappelli, che non giunsero
mai nemmeno a tiro delle vedette italiane.
</p>

<p>
In realtà erano due avversari che pensavano a ritirarsi:
l’Italiano obbligato dalla esiguità della forza
e dalla debolezza delle posizioni; l’Austriaco dagli
ordini del suo Generalissimo e dal precipitar degli
eventi. Perciò, intanto che Garibaldi levava il suo
nuovo campo d’Induno, e per Arcisate, Rodero Casanova
s’avviava su Como; l’Urban lasciava una forte
retroguardia di circa duemila uomini a guardia di
Varese e Como, e col grosso della sua divisione contromarciava
su Gallarate diretto al Ticino.
</p>

<h3>XXII.</h3>

<p>
Se non che Garibaldi, cui era mancato ogni indizio
per supporre quella ritirata, continuava a marciar
molto circospetto, guardingo, come uomo che non
sia ben sicuro nè della sua testa, nè delle sue spalle.
</p>

<p>
Poichè convien sapere, e forse abbiamo tardato
<span class="pagenum" id="Page_466">[466]</span>
troppo a narrarlo, che fino dal 31 maggio, cavalcando
egli tra Sant’Ambrogio e Robarello, incontrava per
via una bella signorina, la marchesa Giuseppina Raimondi,
la quale, dicendosi arrivata allora allora da
Como traverso i monti della Svizzera, veniva a portargli
l’annunzio che la sua città era minacciata a un tempo
dagli Austriaci di fuori e dagli austriacanti di dentro,
e bisognevole perciò d’un immediato soccorso. Qual
effetto producesse sull’animo, o sui sensi, di Garibaldi
l’inattesa vista dell’audace messaggiera, vedremo un
giorno; intanto egli la invitò a entrar con lui nella
locanda di Robarello e le consegnò questo biglietto:
</p>

<div class="blockquote">
<p class="indr">
«Robarello, 1º giugno 1859.
</p>

<p class="indl">
»Signor Visconti,
</p>

<p>
»Io sono a fronte del nemico a Varese; penso di attaccarlo
questa sera. Mandate i paurosi e le famiglie che temono
fuori della città; ma la popolazione virile, sostenuta
dal Camozzi nostro, le due Compagnie, i Volontari e le campane
a stormo, procurino di fare la possibile resistenza.»
</p>
</div>

<p>
Pur tuttavia, come esser certi che quell’avviso fosse
pervenuto al Visconti Venosta, e che Como volesse e
sapesse resistere, e che gli ordini del Generale avrebbero
potuto essere comunque eseguiti? Grande dunque
l’incertezza così in lui, come ne’ suoi Luogotenenti consapevoli
del segreto; tormentoso in ognuno il dubbio di
trovar le strade di Casanova sbarrate dai nemici: più
frequenti perciò e più ansiose le esplorazioni e le cautele
man mano che la colonna s’avvicinava a Como.
Aveva bensì Garibaldi spedito due nuovi messi all’altro
commissario Camozzi per avvertirlo che marciava
a quella volta e ordinargli di occupar San Fermo;
e del pari il Camozzi non aveva tralasciato di
inviargli l’annunzio che tutte le posizioni da lui indicate
<span class="pagenum" id="Page_467">[467]</span>
erano occupate, e che l’aspettava; ma questa
rassicurante risposta, sviatasi, non sappiamo come,
per via, non fu consegnata a Garibaldi che al suo
arrivare in Como; onde il fitto buio della notte aggiungendosi
all’oscurità de’ fatti, accresceva negli animi
l’inquietezza ed il sospetto. Quale consolante sorpresa
però, quando, giunta la nostra avanguardia presso
San Fermo, si udì squillare un <i>alt-chi-va-là</i> in pretto
italiano; e quale gioia di tutti nell’udire levarsi
per l’aria le grida di <i>Viva l’Italia</i> e <i>Viva Garibaldi</i>,
segno troppo eloquente che si era in paese
amico, tra braccia d’amici. E da quell’istante la strada
pareva sparire sotto i piedi; la marcia non fu che
un continuato tripudio sino a Como, la quale tremante
quattro giorni di rivedere ad ogni istante gli Austriaci,
si vendicava con urla di gioia e suoni di musiche e
passeggiar di fiaccole dallo spavento passato.
</p>

<p>
L’indomani era la giornata di Magenta, e ne sono
stampati nella memoria degli uomini gli errori, le
prodezze ed i beneficii. Ventiquattro ore dopo l’intero
esercito austriaco era in ritirata sull’Adda; le
avanguardie degli alleati entravano in Milano, ed anche
il piccolo obbliato corpo de’ Cacciatori delle Alpi poteva
proseguire la sua marcia fortunosa.
</p>

<h3>XXIII.</h3>

<p>
Prima però di seguirlo, volgiamoci un istante a riguardare
l’opera del nostro eroe in quel primo periodo
della Campagna.<a class="tag" id="tag202" href="#note202">[202]</a> Noi siamo i primi ad assentire
<span class="pagenum" id="Page_468">[468]</span>
che i risultati da lui ottenuti furono scarsi; ma
non si deve da essi misurare la grandezza dell’uomo
che li ottenne. Noi non vogliamo magnificarli più
del ragionevole, ma non crediamo siano stati ancora
bastevolmente riconosciuti ed estimati. Certo se riguardiamo
l’impresa commessa a Garibaldi ne’ suoi
effetti pratici, principalmente militari, può dirsi sterile;
ove la consideriamo nel modo con cui fu condotta,
deve stimarsi ammiranda. Passato il Ticino, e
nemmeno quella fu la più facile delle opere, gli ordini
dati, gli accorgimenti adoperati per coprire la
sua marcia da Sesto-Calende a Varese, sono degni
di qualsiasi più provetto capitano: il combattimento
di Varese dovrebbe essere dato nelle nostre Scuole militari
come modello della tattica di posizione; la pronta
decisione di riprendere all’indomani stesso l’offensiva
è più facile ammirarla che prenderla; la dimostrazione
su Olgiate diretta a mascherare l’attacco
di San Fermo, e tutti i particolari della marcia e del
combattimento, meriterebbero d’essere studiati da
<span class="pagenum" id="Page_469">[469]</span>
qualsiasi giovane ufficiale; infine l’ispirazione venutagli
sul campo di battaglia di San Fermo di calare
su Como, molti Generali la possono invidiare, ma a
pochi è concessa.
</p>

<p>
È certamente disputabile la contromarcia su Varese
e la spedizione su Laveno; ma ogni ragione ponderata
e vagliata, noi ci peritiamo ad affermare che
fra tutti i partiti era quello il migliore. Che cosa restava
infatti a Garibaldi dopo la presa di Como?
L’immobilità difensiva intorno alla presa città? Nessuno,
speriamolo, l’avrebbe consigliata. La marcia su
Milano? Basti pensare a’ suoi tremila duecento uomini,
senza cavalli e senza cannoni, e a’ quindicimila Austriaci
d’ogni arma che gli stavan contro in paese
raso e scoperto,<a class="tag" id="tag203" href="#note203">[203]</a> per levarne a chicchessia il capriccio?
La ritirata su per la Valtellina? Certo era un
partito sicurissimo; ma appunto perchè troppo sicuro
non si confaceva a Garibaldi, nè al suo mandato. La
Valtellina poteva essere un rifugio in caso di rovescio;
ma non mai una base d’operazione per un corpo destinato
ad una missione attiva e militante. Come avrebbero
potuto i Cacciatori delle Alpi molestare ed indebolire
l’estrema destra dell’Austriaco, se andavano
ad inerpicarsi su pei monti a centinaia di chilometri
da lui? Come sollevar la Lombardia, se andavano
a portar la rivolta dove non poteva avere nè eco nè
propagazione, nè soccorrere gli amici, nè infastidire
i nemici?
</p>

<p>
La ritirata in Valtellina significava la paralisi per
molto tempo di tutta la colonna garibaldina; la spedizione
di Laveno aveva i suoi rischi, ma assicurava,
<span class="pagenum" id="Page_470">[470]</span>
se il colpo fosse riuscito, una base salda all’intero corpo
che gli avrebbe permesso di restare nello scacchiere,
Lago Maggiore-Milano-Varese-Como,<a class="tag" id="tag204" href="#note204">[204]</a> fino all’entrar
in linea del grande esercito, e di serrar sempre dappresso
i fianchi del nemico; che solo per tal modo
poteva sentire la molestia della diversione ordinata
contro di lui. Il solo guaio fu che la sorpresa di Laveno
fallì; e ne diamo, se vuolsi, la sua parte, la maggior
parte di torto, a Garibaldi; ma poteva anche riuscire,
e mancò poco non riuscisse: e in ogni modo ogni scolaro
c’insegna che non si deve mai giudicare d’un
concetto strategico dagli errori o dagli eventi dell’azione
tattica diretta ad attuarlo; come nessun
storico di quell’anno cessò di lodare la conversione
strategica dell’imperatore Napoleone dal Po al Ticino,
solo perchè la battaglia di Magenta, per gli sbagli
commessi prima e durante, rischiò d’esser perduta.
</p>

<h3>XXIV.</h3>

<p>
Ma qui ci occorre aprir tutto l’animo nostro. A Garibaldi
era stata commessa un’ardua impresa senza
la forza necessaria a compierla. La sproporzione anzi
<span class="pagenum" id="Page_471">[471]</span>
tra il fine ed i mezzi parve a taluno sì grande, che il
Governo piemontese fu persino sospettato d’aver piuttosto
mirato ad orpellare la parte rivoluzionaria con
una vana lustra e trastullar Garibaldi con un gradito
zimbello, che voluta seriamente un’opera seria. E il
sospetto era certamente ingiusto, e la lealtà di Vittorio
Emanuele ed il patriottismo del conte di Cavour
ce ne stanno garanti. Però se mal animo non ci fu,
nè ci poteva essere, ci fu certamente errore. Se davvero
si credeva utile, se non necessaria, una diversione
nell’alta Lombardia, conveniva che i mezzi le fossero
apprestati in misura adeguata agli ostacoli che doveva
superare ed ai nemici che doveva vincere. E ciò
non fu. Si trattò Garibaldi, come i padri feudali del
Medio Evo trattavano i figliuoli cadetti: mettevano loro
nelle mani un vecchio ronzinante, una vecchia lama
ed una smilza borsa e li mandavano a cercar fortuna
pel mondo.
</p>

<p>
Così al capo de’ Cacciatori delle Alpi: gli diedero
tremila cinquecento giovani male armati, mal vestiti,
senza artiglierie, senza cavalli, e gli dissero: ingegnati.
Ed egli s’ingegnò; ma non era nè provvido nè fraterno
attender tutto dai prodigi del suo genio e dal
valore de’ suoi camerati. Egli sapeva d’esser debole;
e però prima di partire dal Po aveva invocato che la
sua brigata fosse rinforzata e provveduta di tante cose
necessarie a qualunque guerra; ma, triste a ripetersi,
o gli furono negate, o non gli furono concesse che
tardi, a spizzico, a stento, quando n’era ormai passato
il bisogno e scemata l’utilità. Chiese infatti il reggimento
de’ Cacciatori degli Appennini, volontari venuti
e organizzati per lui: negati; chiese una batteria di cannoni:
negata o concessa soltanto a metà, senza muli,
senza artiglieri e d’un calibro insufficiente; chiese cavalli,
<span class="pagenum" id="Page_472">[472]</span>
ambulanze, armi: negati o dati così a rilento,
in sì scarsa misura, da tornar pressochè inutili! Nessuno
può immaginare quel che avrebbe potuto fare
Garibaldi, se invece di quei tremila cinquecento uomini,
ne avesse avuti anche non più di cinque o seimila forniti
di tutte le armi convenienti!
</p>

<p>
E fosse qui tutto; ma fu lasciato quindici interi
giorni senza un’istruzione, un ordine, una notizia, nè
dell’esercito nemico, nè dell’esercito amico; talchè egli
non conobbe le mosse degli alleati, e nemmeno il loro
avvicinarsi al Ticino e i preludi di Magenta, se non
quando erano già vociferati dovunque dalle gazzette e
dalla fama! Ora dicasi pure che carattere di codesti
corpi alla partigiana è d’essere spediti e leggieri e di
procedere sciolti e indipendenti dai grandi eserciti, di
cui sono in certa guisa le estreme avanguardie: tutto
questo sappiamo noi, e sapeva meglio Garibaldi; ma
<i>sunt certi denique fines</i>, anco a questa norma; e i confini
doveva prescriverli il dovere, oltrechè l’utilità: il dovere
di metter in grado il corpo staccato d’adempiere
al suo scopo e di trarre dall’opera sua tutto il vantaggio
possibile. E se ciò si fosse osservato, non si sarebbe
potuto affermare, e con molta ragione, che la
punta di Garibaldi in Lombardia fu militarmente infruttuosa.
Se gli fosse stato dato il poco che chiedeva,
se avesse potuto varcare il Ticino con forze almeno
raddoppiate, se non gli si fossero nascosti, quasi come
a nemico, i principali movimenti del grande esercito,
nessuno può prevedere quel che avrebbe saputo fare!
</p>

<p>
Probabilmente l’Urban non sarebbe stato battuto
due sole volte, ma tre; certo non avrebbe potuto,
nè liberamente accorrere alla chiamata del Giulay, nè
recare il 4 giugno all’esercito imperiale il soccorso non
ispregevole che gli recò.
</p>

<p>
<span class="pagenum" id="Page_473">[473]</span>
</p>

<p>
Il 24 maggio il conte di Cavour telegrafava a Garibaldi
in Varese: «Insurrection générale et immédiate;»
e certo se v’era uomo da intendere l’ardito
laconismo di quel comando, era il capo dei Cacciatori
delle Alpi. Se non che il conte di Cavour scrivendolo
dimenticava due cose: che se non è mai facile intimare
una rivoluzione a giorno e ora fissa per cenno
di telegrafo, lo era anche meno in un popolo, come
il lombardo, vigilato da un presidio di circa ventimila
soldati e serrato all’intorno da un esercito ancora
invitto di duecentomila, côlto inerme e sprovveduto,
educato da anni alla fede lunga e pacifica della rivoluzione
diplomatica e dell’iniziativa piemontese; e che
al postutto vedendo la sua causa commessa alle mani
di due eserciti poderosi, non vedeva più alcuna ragione
sufficiente per buttarsi allo sbaraglio d’un’insurrezione,
di cui eran certi i rischi, affatto ignoti i
vantaggi e superflui i sacrifici.
</p>

<p>
E v’ha di più. Acciocchè la rivoluzione lombarda
potesse divenire veramente «generale,» come la intendeva
il conte di Cavour, era necessario che essa o
prima o poi s’impadronisse di Milano. Una rivoluzione
chiusa nelle prealpi del Varesotto e del Comasco
poteva essere sgradita e fastidiosa al Governo
austriaco, ma danneggiare o molestare seriamente il
suo forte esercito non mai. Milano, se l’insurrezione
lombarda era davvero necessaria alla vittoria, doveva
essere il focolare dell’incendio, e una volta acceso
nella capitale tutte le provincie sarebbero divampate.
</p>

<p>
Ma come sperare tanta fortuna? E come, ammesso
pure che i Milanesi fossero predisposti alle disperate
audacie del 48, come avrebbe potuto Garibaldi o spingerli,
o secondarli, o soccorrerli?
</p>

<p>
Il Carrano scrive che il Medici la mattina del
<span class="pagenum" id="Page_474">[474]</span>
3 giugno consigliò il suo Generale di marciare su Milano;
e il consiglio riattesta l’animo del prode che lo
dava. Ma poteva Garibaldi con quei suoi tremila, spossati,
logori, decimati, avventurarsi contro le mura
d’una città non forte, ma pur sempre bastionata, guardata
ancora da un potente presidio, fiancheggiata sempre
dall’Urban, lontano poco più d’una marcia, e incerto
ancora l’esito della battaglia di Magenta; anzi
incerto persino che battaglia vi sarebbe stata?
</p>

<p>
Da qualsivoglia parte la si riguardi, comunque la
si rivolti, la spedizione di Garibaldi in Lombardia fu
tanto male apprestata ed ordinata, quanto mirabilmente
condotta e combattuta. Se la diversione sull’estrema
destra nemica, se «l’insurrezione generale
ed immediata» della Lombardia erano reputate parti
utili e integranti del piano generale di campagna, conveniva
che Garibaldi arrivasse sul terreno con forze
adeguate al cimento. Se non lo era, meglio adoperare
i volontari e il loro Capo altrove e più utilmente;
meglio non illudersi nè illudere; meglio risparmiare
tanto sangue prezioso e tante giovani vite; e lasciar
che la guerra fosse quel che era di fatti: un’impresa
nazionale, commessa dal popolo alla dittatura d’un
Re leale, d’un abile Ministro e d’un generoso alleato,
e nella quale al popolo non restava altra parte che
combattere ubbidiente e allineato nelle file, attendendo
dalla fortuna delle armi e dalla virtù de’ suoi liberatori
i decreti del suo destino.
</p>

<h3>XXV.</h3>

<p>
Tuttavia nemmeno per la battaglia di Magenta la
brigata garibaldina cessò dal suo ufficio o rallentò
dalla sua operosità. Come prima, continuò a precedere
<span class="pagenum" id="Page_475">[475]</span>
il grande esercito alleato, a correre sui fianchi del
nemico, a occupar nuove terre, a piantar sempre più
innanzi il vessillo italiano; e come prima, fu lasciata
(almeno fino al 9 giugno) senza sussidi, senza comandi,
senza notizie; abbandonata all’abilità del suo
Capo ed alla sua stella.
</p>

<p>
Noi ne traccieremo a rapidi passi l’itinerario, poichè
per dieci giorni tutto il merito suo fu di celerità
e di lena.
</p>

<p>
Il 4 e 5 giugno Garibaldi li adopera a riordinare
le sue forze, a chiamare nuovi volontari, ad afforzarsi
in Como, a perlustrare in tutti i sensi le strade
circostanti, a lanciare sulle orme del nemico drappelli
di scorridori che si spingono sui fianchi dell’Urban
ritirantesi da Gallarate, volteggiando sin presso le
porte di Milano.
</p>

<p>
Nella notte poi dal 5 al 6, ormai certi gli effetti
della battaglia di Magenta, s’imbarca con tutta la
brigata, meno alcune compagnie lasciate a Como per
tutela della città e nucleo di nuovi battaglioni, alla
volta di Lecco, e nel giorno stesso in cui l’esercito
alleato varcava il Ticino, tocca la destra sponda dell’Adda.
Breve però la fermata: chè il dì appresso tenendo
sempre ai monti ripiglia la marcia per Caprino
e Almeno; e dopo breve sosta scende a passo di carica
sopra Bergamo, dove sperava abbrancare almeno
la coda del reggimento di presidio, che due suoi fidati,
introdottisi furtivamente nella città,<a class="tag" id="tag205" href="#note205">[205]</a> gli avevano annunziato
fare apparecchi di precipitosa ritirata.
</p>

<p>
Arrivato però troppo tardi, chè il nemico era
corso più di lui, pensa immediatamente a inseguire i
<span class="pagenum" id="Page_476">[476]</span>
fuggenti sulla strada di Crema; se non che, appena
cominciata la marcia, ode alla stazione che un corpo
d’Austriaci s’avanza in ferrovia col proposito di
giungere in aiuto del presidio, di cui ignorava la
partenza. Allora Garibaldi che si vede tornar tra
le ugne, inconscio e sprovveduto, quel nemico che
aveva fino allora indarno inseguíto, pregusta la voluttà
d’una copiosa e facile retata, e richiamata in
fretta la brigata dalla strada di Crema, distribuisce e
rimpiatta in tutti i nascondigli della stazione i suoi
Cacciatori, che zitti, quatti, intenti, coll’ansia del cacciatore
che anela la preda, stanno ad aspettare. Disdetta!
A pochi passi da Seriate il battaglione viaggiante,
avvisato da uno spione (fungaia di tutte le
guerre) che a Bergamo v’erano i Garibaldini, arresta
il treno, ne smonta frettoloso, e circondato da fiancheggiatori
e da esploratori s’inoltra con tutta la cautela
verso la città. E poteva ancora essere colto; se
non che il Bronzetti, inviato con una compagnia a
percorrer la strada di Seriate, lo incontra; non contando
i nemici li assalta con impetuoso ardimento e
li arresta, li sbaraglia, li costringe a ricercare più
celeri che mai la vaporiera, che li salva dall’agguato
mortale che li attendeva.
</p>

<h3>XXVI.</h3>

<p>
In quel medesimo giorno i Sovrani alleati entravano
solennemente nella Capitale lombarda, il generale
Bazaine rompeva le retroguardie di Zobel a Melegnano,
e Garibaldi era chiamato in Milano da Vittorio
Emanuele a conferire con lui. Le accoglienze del Re al
Condottiero furono degne del grande animo di quello
e della gloria di questi, e caldi gli elogi a lui ed ai
<span class="pagenum" id="Page_477">[477]</span>
suoi, e copiose le promozioni e le decorazioni, e iterati
i conforti a continuare nella comune impresa; ma
oltre a queste cortesie, nulla più. E pure un accordo
sarebbe stato tanto giovevole! E doveva parer così
naturale al Capo supremo dell’esercito, poichè la vittoria
gli aveva fatto ritrovar viva e gloriosa la sua
estrema avanguardia, l’affiatarsi col suo capo, fermare
con lui il disegno delle operazioni future, e trarre dall’opera
sua il maggior profitto possibile! Però ha ragione
lo storico dei Cacciatori delle Alpi<a class="tag" id="tag206" href="#note206">[206]</a> di dolersi
che l’esercito nostro si sia lasciato sfuggire l’opportunità
di schiacciare, mercè un’operazione combinata
col generale Garibaldi, la divisione del generale Urban,
che fino dal 7 aveva preso campo sull’Adda, ne’ dintorni
di Vaprio e vi si era trincerato.
</p>

<p>
Poichè la posizione del Generale austriaco poteva
dirsi forte, finchè non era minacciata che di fronte;
ma dopo l’entrata di Garibaldi in Bergamo non lo
era più; e bastava che il generale Cialdini, il quale
formava l’avanguardia del nostro esercito, si fosse
affrettato verso l’Adda, e il generale Garibaldi fosse
calato, con mossa combinata, da Bergamo, perchè
quella Divisione nemica, ancora staccata dal grosso
del suo esercito, fosse inevitabilmente disfatta. E quanti
frutti non si sarebbero colti da questa semplicissima
manovra! La rotta di Vaprio avrebbe precipitata la
ritirata dell’esercito austriaco più della rotta di Melegnano;
gli eserciti alleati avrebbero potuto marciare
più celeri e spediti, e arrivando molto prima sulla
destra del Mincio, avrebbero troncato a mezzo il secondo
concentramento del nemico e reso Solferino
impossibile.<a class="tag" id="tag207" href="#note207">[207]</a>
</p>

<p>
<span class="pagenum" id="Page_478">[478]</span>
</p>

<p>
Ma non è da noi discutere delle operazioni degli
alleati; ci basti mettere in sodo che, se l’Urban potè
restar sull’Adda impunemente ancora tre giorni, e
Garibaldi fu costretto a indugiarsi a Bergamo altri
tre, la colpa si deve cercare in quel complesso di ragioni
chiare ed oscure, piccole e grandi, per le quali
l’esercito alleato aveva fin dal 9 giugno perduto il
contatto col nemico, sprecando quattordici giorni per
marciare, senza combattere, dal Lambro al Chiese.<a class="tag" id="tag208" href="#note208">[208]</a>
</p>

<p>
Comunque, la mattina dell’11 giugno l’Urban lasciava
Vaprio ritirandosi per la via di Crema, e la sera
del giorno stesso Garibaldi abbandonava Bergamo incamminandosi
per Brescia. Marcia non senza pericoli
per lui che doveva correre su una strada parallela a
quella di un nemico più forte, col pericolo di trovarselo
ad ogni ora sul fianco senza speranza di pronto
aiuto dal grosso dell’esercito. Tuttavia, destreggiando
come al solito, usando del sottile manipolo de’ suoi
cavalieri con arte che parve maravigliosa soltanto
ne’ Prussiani, comparendo e scomparendo co’ suoi scorridori
su tutti i punti della linea nemica, spingendo ad
una marcia forzata di notte i suoi Cacciatori affranti,
ma indomiti, varcò all’alba del 14 le porte di Brescia;
<span class="pagenum" id="Page_479">[479]</span>
la quale, memore del suo nome, sprezzando il consiglio
de’ pochi suoi timidi, incitata dall’infiammata parola di
Giuseppe Zanardelli, e dall’esempio de’ suoi più fervidi
patriotti, non aveva atteso colle mani al sen conserte,
neghittosa o rassegnata, il liberatore; ma appena l’avanguardia
dei Cacciatori, guidata dal bravo capitano Pisani,
era comparsa nelle mura, s’era stretta intorno
all’audace drappello, aveva atterrati insieme con lui
gli stemmi della signoria straniera inalberando i vessilli
della redenzione nazionale; ed era già tutta in
piedi colla fiera attitudine d’un popolo deliberato a
non lasciarsi ritogliere il bene conquistato, pronto a
dare all’eroe che veniva a liberarla soccorso non di
sole parole.
</p>

<p>
Però commoventi, trionfali le entrate di Garibaldi
in Varese, in Como, in Bergamo; ma quella di Brescia,
epica. E che dieci anni di oppressione non avessero
fiaccata la fibra della città, sdegnosa d’ogni vil pensiero,
fu manifesto il giorno stesso, quando, corsa all’improvviso
la voce che gli Austriaci s’accostavano
alla città dalla strada di San Zeno, si vide il popolo
intero versarsi come torrente per le vie a chieder
armi e battaglia; ed armarsi egli stesso di quanto gli
veniva alle mani; e serrarsi intorno all’invitto Capitano
ed alla sua Legione, invocando d’essere condotto
alle mura incontro al reduce oppressore. Il pericolo
fortunatamente dileguò: la colonna austriaca, frazione
della divisione Urban accampata a Bagnolo, avviata
su Brescia per estorcerle non so che multa di guerra,
non appena seppe che la città era di Garibaldi, rifece
a passi più che studiati la sua via; ma non è men
vero che, se l’incauto nemico si fosse cimentato ad
un assalto, Brescia avrebbe rinnovato una delle sue
dieci giornate.
</p>

<p>
<span class="pagenum" id="Page_480">[480]</span>
</p>

<h3>XXVII.</h3>

<p>
Dall’ingresso in Brescia la storia dei Cacciatori
delle Alpi e del loro Capitano cessa d’essere distinta
e indipendente da quella dell’esercito alleato e si
perde, a dir così, semplice postilla, nelle grandi pagine
del suo libro. Non affermiamo per questo che le
sia venuto meno ogni valore; molti ancora i travagli,
i sacrifici e i cimenti: ma la mente che la dirige è
un’altra; il concetto che la ispira scende dall’alto, da
sfera lontana e superiore; l’uomo che la comanda,
sottomesso al cenno d’altri capi, guidato in ogni passo
dall’impulso d’altre volontà, ingranato sempre più nel
rigido meccanismo della gerarchia militare, diventa un
brigadiere qualsiasi dell’esercito, non è più Garibaldi.
</p>

<p>
E questo si deve dire del combattimento di Tre-Ponti
o di Rezzato che vogliasi chiamarlo.
</p>

<p>
Nella notte dal 14 al 15 giugno, standosi il generale
Garibaldi in Sant’Eufemia sulla strada Brescia-Lonato,
riceveva dal Capo dello Stato Maggiore dell’esercito
italiano quest’ordine: «Sua Maestà il Re
desidera che domattina ella porti la sua Divisione<a class="tag" id="tag209" href="#note209">[209]</a>
su Lonato, dove sarà seguita dalla Divisione di cavalleria
comandata dal generale Sambuy, composta di
quattro reggimenti di cavalleria di linea, con due batterie
a cavallo.» Verbalmente però il messaggiero
soggiungeva, esser ordine dello stesso Re che Garibaldi
restaurasse il Ponte del Bettoletto sul Chiese che sta
a settentrione di Ponte San Marco.
</p>

<p>
Ubbidendo pertanto all’ordine regio, all’alba del
<span class="pagenum" id="Page_481">[481]</span>
dì successivo il Generale metteva in moto la sua colonna
verso la mèta designata. Se non che, giunto a
Rezzato, esploratori suoi e paesani gli annunziano che
sulla sua destra tra Castenedolo e Montechiaro scorrazzava
un corpo d’Austriaci, che era appunto la retroguardia
dell’inevitabile Urban, accampato a Montechiaro.
Garibaldi allora, non volendo tollerare quella
molestia sul suo fianco, fece prudentemente ristare la
colonna tra Rezzato e Tre-Ponti, e quivi, schierati il
primo Reggimento agli ordini del Cosenz e un battaglione
del secondo agli ordini del Medici in guisa da
occupar tutti gli sbocchi da Tre-Ponti a Castenedolo,
continua con altri tre battaglioni per Bettoletto, onde
mettere ad effetto la seconda parte dell’ordine ricevuto.
Però non era scorsa mezz’ora dalla sua partenza,
che un colpeggiare di schioppettate annunziava
come i nostri avamposti di destra fossero alle prese
col nemico. Forse era da ricusar tosto il combattimento;
ma poichè il nemico incalzava da ogni parte,
e il Cosenz appartiene a quella buona scuola militare,
che il miglior modo per respingere un attacco ritiene
il contrattacco; si spinse innanzi con tutte le
sue forze ed accettò la lotta. Non descriveremo tutte
le fasi del combattimento di Rezzato; rammentiamo
soltanto ad onore di chi lo sostenne, che in sulle prime,
incalzato da brillanti cariche alla baionetta, il nemico
cedette su tutta la linea, e andò travolto fin
sotto Castenedolo; che in appresso l’ungherese colonnello
Türr, venuto da pochi giorni al Quartier generale
di Garibaldi, avendo spinto con più valore che
prudenza gli scarsi nostri pelottoni ad attaccar lo
stesso nemico nel centro della sua posizione, anche
il Cosenz fu costretto a secondarlo, onde il combattimento
si spostò affatto dal primo terreno, che gli serviva
<span class="pagenum" id="Page_482">[482]</span>
di base; che infine, essendo accorsa da Montechiaro
in sostegno de’ suoi combattenti un’intera brigata
austriaca, e avendo questa ripresa l’offensiva, non
ostante il valore disperato degli assaliti, e l’eroico
sacrificio del prode de’ prodi<a class="tag" id="tag210" href="#note210">[210]</a> Narciso Bronzetti; non
ostante la intrepidezza sfortunata del colonnello Türr,
esso pure ferito, e il sangue freddo imperturbato di
Enrico Cosenz, vero capitano di quella giornata; i
nostri sopraffatti dal numero furono costretti a dar le
spalle, non senza confusione e disordine, sino a Rezzato.
Giungeva però nello stesso punto, chiamato non
tanto dal fragore della fucilata, che sul Chiese si udiva
appena, quanto dai reiterati messaggi del Cosenz, Garibaldi
in persona; il quale, riuscito d’accordo col Medici,
col Cosenz, co’ più valorosi de’ suoi Luogotenenti
a ristabilire un po’ di calma e d’ordine nelle file scompigliate
de’ fuggenti, arresta la foga dell’incalzante
nemico; fino a che, essendo comparse a Castenedolo
le avanguardie del generale Cialdini, richiesto da Garibaldi
e mandato in soccorso dal Re, il nemico suonò
a ritirata e i Garibaldini restarono padroni del campo
di battaglia.
</p>

<p>
Non fu dunque, come si scrisse, una sconfitta; i
nostri non perderono un palmo del terreno occupato
la mattina; il nemico venne ad assalire e fu respinto:
co’ suoi quattromila poteva, nel comodo spazio di
quattr’ore, circuire, tagliare, stritolare i tre sottili
battaglioni italiani e non vi riuscì, e la vittoria, quando
mai, non fu sua. Ma sconfitta, o vittoria, o scacco, od
<i>insuccesso</i>, come vogliasi dire, il merito o il demerito
non va ascritto a Garibaldi.
</p>

<p>
<span class="pagenum" id="Page_483">[483]</span>
</p>

<p>
Egli ricevette un ordine d’avanzare sulla strada
di Lonato, e ubbidì; al primo sentore del nemico si
arrestò e mandò ad avvertire dell’evento il Quartier
generale: se si dilungò a restaurare il Ponte di Bettoletto,
eseguì un ordine del Re, che non toccava a
lui il discutere; se la battaglia s’impegnò e si estese,
la posizione l’aveva resa inevitabile e fu onore del
Cosenz e de’ suoi prodi l’averla sostenuta.
</p>

<p>
Garibaldi dunque può rimuovere da sè ogni responsabilità
della giornata di Rezzato; se pure non ha diritto
di chiedere che ne siano rimeritati i suoi Luogotenenti,
che ne resero a forza di virtù meno dannose
le conseguenze. E sappiamo bene che un secondo messo
del Re, il capitano Uberto Pallavicino, raggiunse Garibaldi
a Bettoletto, e gli portò un secondo ordine,
nel quale era scritto: «Resti nella posizione occupata.»
Ma dice bene il Carrano: quale posizione?
Quella di Sant’Eufemia del mattino, o di Rezzato e
Bettoletto del mezzogiorno? L’ordine giunse tardi e
non certo per colpa d’alcuno; la cavalleria che doveva
sostenere la nostra brigata non si mosse, ed a
chi la fermò non saranno mancate buone ed imperiose
ragioni; ma tutto ciò non poteva essere nè conosciuto
nè indagato da Garibaldi, il quale, avendo la saggia
abitudine d’ogni uomo di guerra di eseguire o far
eseguire immediatamente gli ordini che dà o riceve,
non poteva arrestarsi a discutere, a interpetrare quello
che gli mandava il Re in persona; nè per la prima
volta che il Quartier generale l’onorava d’un suo comando,
rischiare di apparire o pigro o disubbidiente
sol perchè v’era un rischio maggiore ad essere sollecito
e disciplinato.
</p>

<p>
E basti: la parte eroica e brillante de’ Cacciatori
delle Alpi è finita. Passato l’esercito alleato sulla sinistra
<span class="pagenum" id="Page_484">[484]</span>
del Chiese, la brigata è divisa in due parti:
una sta con Garibaldi ad occupare gli sbocchi di Valsabbia;
l’altra sale col Medici a custodire le gole
della Valtellina. Ma via via che il campo si impicciolisce,
ne diradano i frutti e ne ammutisce, innanzi al
gigantesco strepito di Solferino, la memoria.
</p>

<p>
Per alcuni giorni, è vero, Garibaldi spera sempre
di potere, per mezzo di barche, tragittarsi dal lago
sulla sponda veneta, e girato il Quadrilatero portarsi
ancora sui fianchi dell’esercito austriaco; ma un ordine
del Quartier generale viene a troncargli il disegno
e la speranza. Il Cialdini, improvvidamente staccato
dal grosso dell’esercito, passa a dargli lo scambio
in Valsabbia; ed egli, Garibaldi, va a fiancheggiare
il Medici in Valtellina; più tardi però di nuovo è richiamato;
e la brigata dei Cacciatori delle Alpi, già
ingrossata coi terzi battaglioni, e coll’arrivo del reggimento
dei Cacciatori degli Appennini cresciuta a Divisione,
riceve il mandato di custodire le tre valli che
da Bormio, dal Tonale e da Monte Suello sboccano
in Lombardia, e potevano portar sui fianchi degl’Italo-Franchi
veri od immaginari nemici.
</p>

<p>
E fu memorabile in quel breve periodo la campagna
del Medici, il quale, impadronitosi con rapido colpo di
mano di Bormio, rimase signore temuto e incrollato
della Valtellina fino allo scoccar di Villafranca; nè
furono senza sapienza nè senza pena gli ordini dati da
Garibaldi, per render concordi e armoniche le mosse
delle sue tre colonne; ma a che pro? Nessun nemico
serio minacciava quelle chiuse; tutto lo sforzo era
concentrato tra il Chiese ed il Mincio: Solferino tra
poco ci schiudeva i varchi fino all’Adige, e pareva il
penultimo atto del dramma. Scoppiò invece inattesa
catastrofe, Villafranca; e la stessa mano che arrestava
<span class="pagenum" id="Page_485">[485]</span>
innanzi al Quadrilatero la marcia trionfale d’Italia,
arrestava sui monti i nostri Cacciatori delle Alpi, e
li sospingeva col loro Duce in cerca d’altri campi e
d’altre battaglie.
</p>

<h3>XXVIII.</h3>

<p>
Il conte di Cavour, sbollita l’ira del colpo inaspettato,
scriveva da Leri: «Bénie soit la paix de
Villafranca,<a class="tag" id="tag211" href="#note211">[211]</a>» e l’Italia faceva come lui: s’adirava,
rompeva prima in alte grida di dolore e di sdegno,
ma poscia in cuor suo diceva: Benedetta sia la pace
di Villafranca! Gli è che, se Villafranca troncava la
guerra sul Mincio, le apriva una via più libera e più
ampia dal Taro alla Cattolica, e la lasciava arbitra
del proprio destino.
</p>

<p>
Un altro Solferino avrebbe ricacciato l’Austriaco
oltre l’Alpi, liberato la Venezia, costituito un forte
regno dell’Alta Italia; ma, periglioso ricambio, ingrandito
e rassodato altresì il predominio francese, conservati
o restaurati nella Penisola tutti i suoi regoli,
effettuata senza possibilità di contrasto l’idea napoleonica
della Confederazione presieduta dal Papa,
costretto lo stesso Governo di Vittorio Emanuele a
subirla per prudenza, a rispettarla per lealtà e per
gratitudine.
</p>

<p>
Mercè Villafranca il problema dell’indipendenza
restava insoluto, ma era avviata la soluzione di quello
dell’unità. Il non intervento non era ancora dichiarato
nè pattuito; ma il nativo buon senso degl’Italiani
<span class="pagenum" id="Page_486">[486]</span>
l’aveva letto, come suol dirsi, tra le righe, facilmente
comprendendo che Napoleone poteva bensì dispettare
il moto unitario del centro, e strepitare e minacciare,
ma certamente non sarebbe mai ridisceso in Italia a
disfare colle sue mani l’opera sua, nè avrebbe permesso
che l’Austria, sua rivale, la disfacesse a beneficio
proprio. Così dalle sventure nascono sovente
le fortune; così un fiume regio se incontra una diga
improvvisa devía bensì dal primo suo corso, ma per
scavarsi un letto più vasto e più profondo e camminare
più maestoso alla sua foce.
</p>

<p>
Restava, è vero, che gl’Italiani sapessero trar profitto
dalle favorevoli circostanze; ma sappiamo che
di quel senno furono capaci. Affrettare e condurre
a termine la gran trama dell’unificazione, contenendo
al tempo stesso gli eccessivi, acquetando i timorati
e attraendo gli avversi; combattere in un punto solo
le velleità municipali, le congiure dinastiche, le candidature
forestiere, senza offendere troppo crudamente
il culto delle tradizioni locali, nè manomettere la libertà,
nè insanguinare la rivoluzione; resistere alle
querimonie della Diplomazia senza irritarla, ai rabbuffi
della Francia senza inimicarsela, alle strida del
Papa e dell’Austria senza porger loro alcun pretesto
di guerra; e tutto ciò operando d’accordo col Piemonte
senza comprometterlo e obbedendo alla volontà
di Vittorio Emanuele senza scoprirla; questa era
l’opera molteplice e delicata che il fato aveva imposto
ai popoli del centro, e la storia ha scritto come
seppero compirla. Li sorresse, è vero, l’inflessibile fermezza
del barone Ricasoli; li scorse da lontano il
tacito patrocinio d’un gran Re, e dall’ombra solitaria
di Leri il genio d’un grande Ministro; li secondò
finalmente un manipolo d’uomini valenti e
<span class="pagenum" id="Page_487">[487]</span>
benemeriti;<a class="tag" id="tag212" href="#note212">[212]</a> ma insomma il primo e vero autore di quella
stupenda concordia di sacrifici e di ardimenti, di accortezze
e di costanza che al sorgere del 1860 riunì
in una sola famiglia dodici milioni d’Italiani, fu il
popolo; e senza la virtù sua nessuna forza di volontà
o prodigio di genio avrebbe potuto vincere quell’ardua
guerra.
</p>

<h3>XXIX.</h3>

<p>
E uno de’ maggiori problemi imposti ai governanti
dell’Italia centrale erano le armi. La formazione d’un
esercito era non solo necessaria a quei nuovi Stati,
come testimonio della loro vitalità e guardia della
loro esistenza; ma all’intera Italia, che poteva da un
istante all’altro essere forzata a difendere colla spada
in pugno il nascente edificio della sua indipendenza.
Tuttavia ordinare in un sol corpo tutte le membra
sparse di que’ tre o quattro esercitini che eran smontati
dalla guardia delle bandite Signorie, vivificandoli del
novello spirito, depurandoli dai corrotti elementi e fondendoli
insieme con tutta quella massa eterogenea di
milizie improvvisate, di volontari inesperti e di soldati
di ventura accorrenti da ogni dove al centro, come ad
un focolare, non era facile assunto; e s’intende come
ad esso intendessero le supreme cure dei reggitori
di quelle provincie. Vi si eran provati prima il Mezzacapo
colle milizie bolognesi, il Ribotti colle parmensi,
<span class="pagenum" id="Page_488">[488]</span>
l’Ulloa colle toscane; ma nè quelli avevano
riscossa sufficiente autorità, nè l’Ulloa, per la mala
prova fatta nella spedizione di Lombardia e per i suoi
armeggiamenti napoleonici, era parso adatto all’ufficio.
Si fu allora che il Governo del Ricasoli, sospinto dal
voto pubblico, pensò di invitar al comando dell’esercito
toscano il Garibaldi, incaricando dell’imbasciata
il valoroso Malenchini, già da qualche mese ascrittosi
al Quartier generale dei Cacciatori delle Alpi, e
al Generale carissimo.
</p>

<p>
Erano i primi d’agosto; il Generale era in Lovere
sofferente della sua artritide, ma d’animo sereno e
tranquillissimo. Villafranca l’aveva scoraggiato meno
di chicchessia; credeva più che mai alla fortuna d’Italia;
ammirava lo stupendo moto dei popoli del Centro;
parlava sempre con fede entusiasta di Vittorio Emanuele,
e persisteva nel predicare a quanti l’accostavano
la necessità della sua dittatura. In un manifesto,
anzi, da lui indirizzato agl’Italiani del Centro,
non solo ripeteva quel ch’egli chiamava sacro programma:
«Italia e Vittorio Emanuele;» ma proclamava
il dovere degl’Italiani di serbare: «Eterna
gratitudine a Napoleone e alla nazione francese.»
</p>

<p>
Naturalmente con siffatta disposizione d’animo
l’offerta del Malenchini fu prima accolta che annunziata.
Il Generale chiese immediatamente d’essere dispensato
dal comando dei Cacciatori delle Alpi e il
7 agosto il Ministro della guerra La Marmora segnava
il suo congedo; l’11 rivolgeva un affettuoso addio
a’ suoi compagni d’arme di Varese e di Como; e
il 30 di quello stesso mese, seguíto da pochi amici
ed ufficiali, partiva per Modena, dov’era stanziato il
Quartier generale della sua Divisione.
</p>

<p>
Quantunque però la sua nomina fosse grandemente
<span class="pagenum" id="Page_489">[489]</span>
popolare, non tutti gli ufficiali dell’antico esercito toscano
l’avevano veduta con uguale favore. Sparsasi la
voce ch’egli avesse proposto al Governo una lunga
lista de’ suoi vecchi ufficiali, li inaspriva il pensiero
d’essere, a cagion di questi, o cassati, e messi in
disparte, o frodati de’ loro diritti ed offesi nel loro
amor proprio. Invasati essi pure dal pregiudizio comune
all’universa famiglia militare, che Garibaldi
non fosse che un guerrigliero rivoluzionario, sprezzante
delle ordinanze stanziali, ribelle ad ogni disciplina,
ignaro d’ogni precetto militare, temevano ch’egli
capitasse loro addosso per scompigliare e disordinare
anche quel poco che s’era fino allora faticosamente
venuto ordinando e costituendo; e per questa e per
quella ragione ognuno «in suo sogno dubitava.»
</p>

<p>
Quando però lo videro arrivare scortato soltanto
da cinque o sei ufficiali, e di questi quattro soli aver
posti importanti ne’ quadri della Divisione toscana:
il Medici comandante di Brigata; il Bixio d’un Reggimento;
il Corte capo di Stato Maggiore;<a class="tag" id="tag213" href="#note213">[213]</a> e avvicinato
l’orco s’accorsero che non divorava, e cominciarono
a sentir l’incanto di quella parola melodica e l’impero
di quella dignità affabile, e lo videro alla prova
reggere con mano ferma la disciplina, raccomandare
l’istruzione e attendere all’ordinamento del suo corpo,
quanto e meglio d’un vecchio Generale di mestiere;
allora anche le idee de’ più increduli si vennero modificando;
la fiducia tra gli ufficiali e il Generale rinacque
prontamente, e la Divisione toscana prese ben
<span class="pagenum" id="Page_490">[490]</span>
presto quel piglio sciolto, e quel carattere guerriero
e italiano che per ragioni molteplici le erano fino
allora mancati.<a class="tag" id="tag214" href="#note214">[214]</a>
</p>

<p>
<span class="pagenum" id="Page_491">[491]</span>
</p>

<h3>XXX.</h3>

<p>
Verso la metà d’agosto i quattro nuovi Stati di
Toscana, Romagna, Modena e Parma, ubbidienti ad
una felicissima ispirazione dell’infaticabile Farini, conchiudevano
tra di loro una Lega militare, mercè della
quale ognuno di loro obbligavasi a contribuire un
contingente di milizie, destinate alla tutela dell’ordine
ed alla difesa dell’indipendenza comune, e ordinate
perciò in un esercito solo sotto un sol Comandante.
</p>

<p>
Ora è noto che il capitano prescelto fu Manfredo
Fanti, il quale, riunendo in sè i molteplici requisiti
di Generale sardo, di dotto militare e di vecchio rivoluzionario,
sembrava l’uomo più acconcio al delicato
e multiforme ufficio. E certo l’esercito della Lega
sentì ben presto il tocco della sua mano esperta e
robusta; lo partì in tre Divisioni, mettendovi a comandanti
Pietro Rosselli, Luigi Mezzacapo e Garibaldi;
apparecchiò i quadri di nuovi reggimenti di cavalleria
e artiglieria; alacremente provvide alle armi, alle
assise, alle ambulanze, all’amministrazione; aprì in
Modena una Scuola militare, che tuttodì fiorisce; e,
riforma più importante di tutte, prima ancora che
<span class="pagenum" id="Page_492">[492]</span>
l’annessione fosse dichiarata, diede al nuovo esercito
i numeri progressivi del piemontese e ne fece con
esso un esercito solo. Un solo atto del Fanti diremmo
più degno di encomio per la sua generosità, che per
la sua saggezza: pochi giorni dopo il suo arrivo, nominava
il generale Garibaldi <i>Comandante in secondo</i>
dell’esercito collegato; val quanto dire suo primo Luogotenente
e rappresentante. Ora la ragione ispiratrice
di questo atto fu per fermo nobilissima, ma nel rispetto
militare non altrettanto saggia ed accorta. Codesti
comandi duali negli eserciti nuocciono spesso,
giovano quasi mai. Se reali, aprono una sorgente inesauribile
di equivoci, d’attriti, di urti sovente rovinosi;
se apparenti, mortificano l’amor proprio dell’inferiore
di grado, ne scemano l’autorità, ne paralizzano
l’azione, seppure non ne formano un vero inciampo
ed un vero pericolo. E il fatto ci darà fra breve
ragione.
</p>

<p>
Verso la metà d’ottobre era corsa voce che i mercenari
pontificii, da tempo raccolti ne’ dintorni di Pesaro,
apparecchiassero un’irruzione al di qua della
Cattolica; e nello stesso tempo, che i popoli delle
Marche e dell’Umbria, stanchi di mordere il freno
aborrito, fossero prossimi a rompere in aperta sollevazione.
A queste novelle, certo ingrandite dal desiderio
e dall’arte, nè il Ricasoli nè il Cipriani prestarono
fede; ma non così il Farini ed il Fanti, i quali,
nutriti di latte rivoluzionario assai più di que’ due,
lungi dall’impaurirsi di quella eventualità, l’avrebbero
salutata con gioia, siccome l’occasione più propizia
per provare la forza del novello Stato e al
tempo stesso, sotto la bandiera della legittima difesa,
dilatar la rivoluzione ed estendere i confini dell’Italia
liberata.
</p>

<p>
<span class="pagenum" id="Page_493">[493]</span>
</p>

<p>
Il Fanti perciò, d’accordo col Farini, concentrate
intorno al confine due Divisioni, la toscana e la modenese,
le pone entrambi sotto il comando supremo
del generale Garibaldi e gli dà per iscritto queste
testuali istruzioni:
</p>

<div class="blockquote">
<p>
«1º Tenersi in difesa sulla frontiera.
</p>

<p>
»2º Resistere al nemico se attaccasse.
</p>

<p>
»3º Dato questo caso e supposto di poterlo respingere,
inseguirlo oltre il confine sin dove la prudenza consigli arrestarsi.
</p>

<p>
»4º Quando ciò avvenisse, altre truppe della Lega accorrerebbero
immediatamente in appoggio di quelle che avessero
oltrepassata la frontiera.
</p>

<p>
»5º Qualora una intera provincia, o anche una sola città
si sollevasse e proclamasse volersi unire alle Romagne, e
domandasse soccorso per essere protetta contro un nuovo
eccidio, simile a quello di Perugia, e per mantenere l’ordine
pubblico, in tale evenienza doversi spedire ai sollevati armi
ed armati, in quella misura che le circostanze consiglieranno.
</p>

<p>
»6º Finalmente se il nemico tentasse colla forza di riprendere
quei luoghi, le truppe della Lega dovranno opporvisi
difendendoli energicamente, nè desisteranno dalle ostilità
contro i Pontificii, se non quando abbiano occupato tanto
terreno, quanto riterranno necessario per garantire la loro
sicurezza.»
</p>
</div>

<h3>XXXI.</h3>

<p>
Non appena però queste istruzioni furono conosciute,
grande l’allarme su tutta la linea: gli stramoderati,
perchè, a parer loro, si avventurava nell’ignoto
tutto il bene conquistato; il Ricasoli, perchè non tollerava
di veder complicata di nuovi problemi l’opera
dell’annessione, sua nobile monomania; il Cipriani, all’opposto,
perchè temeva di sgradir all’idolo bonapartista
<span class="pagenum" id="Page_494">[494]</span>
e di guastar il suo disegnino d’una Romagna
separata; il Gabinetto di Torino, perchè si sentiva
venir addosso nuovi impicci e nuovi rabbuffi diplomatici;
tutti, quali per una ragione, quali per un’altra,
biasimavano quella risoluzione, facendo carico al
Fanti ed al Farini d’averla presa di loro capo senza
nemmeno consultar gli altri due Governi della Lega
(nel frattempo i Governi di Parma e di Modena s’eran
fusi in un solo detto dell’Emilia), e violando i confini
della loro legittima podestà.
</p>

<p>
Però non andò guari che la procella, lentamente
addensatasi in segreto, alquanti giorni dopo scoppiò.
Verso gli ultimi di ottobre, il Cipriani, il Ricasoli e
Marco Minghetti per terzo, convenuti segretamente
alle Filigare, deliberarono d’accordo di sconfessare
senza indugio quelle pericolose istruzioni, tenendo tuttavia
quanto al modo due vie diverse, secondo i caratteri
e gl’ingegni: al Ricasoli essendo bastato di
disdire recisamente l’opera tenuta illegale e pericolosa;
il Cipriani avendovi voluto aggiungere di suo
l’ingiunzione al Fanti di recarsi a Bologna ad una
specie di <i>redde rationem</i>, e di rimandar tostamente le
truppe ai quartieri d’inverno.
</p>

<p>
S’impennò alla superba intimazione il Fanti, e
fiancheggiato dal Farini ribattè fieramente col noto
telegramma: «Non ricevo ordini che dai tre Governi
riuniti;» risposta invero più superba che giusta; poichè
se i tre Governi riuniti gli parevano necessari a
disfare, a maggior ragione avrebbero dovuto parergli
indispensabili a fare.
</p>

<p>
Comunque, durando il dissidio, e persistendo il
Fanti a voler rassegnare l’ufficio piuttosto che cedere;
il re Vittorio Emanuele, al quale nulla di quanto accadeva
nella Penisola era nascosto, risolveva d’intervenire
<span class="pagenum" id="Page_495">[495]</span>
colla forza dell’autorità sua, chiamando presso
di sè Garibaldi a sentire consiglio; e scrivendo contemporaneamente
un’affettuosa lettera al Fanti per
invitarlo a desistere da’ suoi propositi e piuttosto a
deporre l’ufficio ed a tornare presso di lui, lasciando
a Garibaldi solo il carico ed il rischio d’una impresa
ch’egli, Re, non approvava.
</p>

<p>
All’augusto invito nessuno de’ due Generali riluttò.
Garibaldi si mise tostamente in viaggio; e il 27 ottobre
giunto a Torino aveva un abboccamento di quattro
ore col Re, di cui molto si novellò, e si novella tuttora;
nulla di certo, di preciso trapelò. Che disse infatti
Vittorio Emanuele al favorito Capitano popolare?
Che rispose questi al suo Re? Vi sono degli storici
fortunati che posseggono l’anello d’Alcina, e possono
penetrare invisibili nella Reggia, invisibili ascoltare i
colloqui delle stanze più segrete, e allo stesso modo
uscire per imbandire all’indomani il verbo delle cose
udite alla turba credula e beata. A noi questo dono
non fu concesso, e però non potendo nè volendo spacciare
per verità le nostre divinazioni, ci accontenteremo,
più modesti, a proporre quelle congetture che
ci sembrino più ragionevoli.
</p>

<p>
Che Vittorio Emanuele abbia consigliato Garibaldi
a sospendere o, se anche si vuole, a rinunciare interamente
alla meditata irruzione, è assai probabile; che
gliel’abbia espressamente ordinato, due ragioni gravissime
c’inducono a dubitarne. Il Generale, infatti,
appena tornato da Torino a Rimini, lungi dal differire,
affretta così gli ordini dell’insurrezione al di là,
come gli apparecchi dell’invasione al di qua del confine;
ed ai suoi ufficiali che lo interrogavano sulla
possibilità della passata, presente fra gli altri lo scrittore
di queste pagine, diceva pubblicamente: «Credo
<span class="pagenum" id="Page_496">[496]</span>
che saremo attaccati noi stessi; ma <i>forse non ci mancherà
l’occasione di marciare avanti lo stesso</i>.<a class="tag" id="tag215" href="#note215">[215]</a>
</p>

<p>
Ora, che Garibaldi, risuonanti ancora gli orecchi
degli augusti consigli di Torino, s’arrischiasse a pronunciare
in pubblico quelle parole, ed a contravvenire
apertamente e con apparecchi di guerra agli ordini
di quel Re, ch’egli ostentava, fin troppo, non che di
ubbidire come un Sovrano, di ascoltare come un amico,
lo creda chi vuole. Noi fino a prova contraria, fino
alla presentazione d’un documento che faccia testimonianza
del colloquio di Torino, persisteremo sempre
a credere che Vittorio Emanuele consigliò, non comandò;
consigliò in guisa da far capire al suo non
duro interlocutore, che non avrebbe, per questo, perduto
il di lui regale favore, se per avventura sotto la
sua responsabilità avesse disubbidito.
</p>

<p>
Certo il re Vittorio non poteva assumere su di sè
l’approvazione d’un’impresa, come quella che il Farini
ed il Fanti avevano concertato; e in ogni caso
non gli doveva piacere che un Generale dell’esercito
suo, come il Fanti, membro d’un Governo posto sotto
il di lui patrocinio, se ne immischiasse; ma una volta
levato di mezzo questo unico indizio compromettente,
che gl’importava, a che s’arrischiava egli, e a che il
Piemonte, se una persona qualsifosse, estranea al Governo,
libera e al tempo stesso amica, ribelle nei modi
e devota al fine, vi si avventurasse a tutto suo rischio
e pericolo, e salva sempre la condizione di giovarsene
o di sconfessarla, secondo l’opportunità ed il
successo?
</p>

<p>
<span class="pagenum" id="Page_497">[497]</span>
</p>

<h3>XXXII.</h3>

<p>
E che siffatti pensieri passassero per la mente del
gran Re, non è maraviglia. Era quella la politica del
tempo: mirare al fine, nascondendone i mezzi; onestare
di forme legali la rivolta; i rivoluzionari tentare
di render complice la Monarchia; i monarchici farsi
stromento della rivoluzione; tutti giocar a giova giova,
mascherando d’inimicizie pubbliche gli amori privati
nel sacro intento di fare l’Italia. Però nulla anche di
più naturale che, in quell’armeggío di sottintesi, d’ambiguità,
di nasconderelli, il semplice Garibaldi si smarrisse,
e pigliando di colta le prime parole si credesse
in diritto d’interpretarle nel loro senso più naturale
e operare a seconda.
</p>

<p>
Quanto al Fanti il discorso è di poco diverso; chè
non volendo trasgredire all’augusto consiglio del Re,
e non potendo rassegnarsi a desistere dal suo proponimento,
deliberò piuttosto rassegnare l’ufficio e il comando.
Ma poichè a nessuno bastava l’animo di accettare
quella rinuncia che avrebbe privato l’esercito
collegato della sua vera provvidenza, l’indugio, come
spesso accade, portò consiglio; e rinata colla calma
la fede nella suprema necessità della concordia, il
Farini ed il Fanti finirono per persuadersi che quello
sperato moto delle Marche era o illusorio o immaturo:
lasciando bensì Garibaldi a continuare la sua
guardia alla Cattolica, ma tacitamente sottintendendo
che egli non avrebbe dato un passo più innanzi, e che
le sue istruzioni, senza revocarle espressamente, sarebbero
rimaste lettera morta.
</p>

<p>
E questo solo fu l’errore. Se i Governi dell’Italia
<span class="pagenum" id="Page_498">[498]</span>
centrale, d’accordo ormai col Capitano supremo della
Lega, stimavano di dover rinunziare a quell’impresa,
per la quale dianzi avevan giudicati necessari il braccio
ed il cuore di Garibaldi, non restava loro che un
solo partito onesto e saggio: avvertirlo che i loro ordini
erano revocati e richiamarlo dal confine. Trastullar
Garibaldi di lusinghe, e credere ch’egli se
ne acqueterebbe; abbandonargli nelle mani un ordine
bellicoso, come quello di Modena, e pretendere
che senza saperlo revocato non lo eseguisse; lasciarlo
a cavallo d’un confine a capo di circa dodicimila
uomini, quasi a tiro di moschetto d’un nemico provocatore
e aborrito, innanzi a mezza Italia da liberare,
e sperare, ch’egli si acconcerebbe lungamente
all’imbelle gioco ed all’inutile comparsa, era un
dar prova, per non dir di peggio, che non si conosceva
ancora Garibaldi, nè si era imparato a servirsene.
</p>

<p>
Garibaldi era allora, come sempre, la rivoluzione;
ora un Governo qualsivoglia era certamente nel pieno
suo diritto di guidare, di frenare, di repudiare e riprendere
a sua posta la terribile alleata, ma ad un
patto: che non ponesse il tizzone vicino alla polveriera,
nè pretendesse adoperare Garibaldi per spegnitoio.
Usar gli uomini per quel che sono e per quel
che valgono, è il primo precetto dell’arte di Stato; e
non pare che i governanti dell’Italia centrale se lo
siano, in quel caso, ricordato abbastanza. Forte delle
sue istruzioni non disdette mai, e risoluto, se vuolsi,
a interpretarle liberamente, ma a non oltrepassarle,
reputando vergogna per un esercito italiano il guardar
colle armi al braccio un branco di mercenari, grondanti
ancora di sangue cittadino, e non vedendo alcun
rischio se di sottomano aiutava e affrettava quella
<span class="pagenum" id="Page_499">[499]</span>
sommossa delle Marche, che tutti, anche i più cauti,
stimavan pretesto necessario alla guerra premeditata,
Garibaldi fece quel che doveva fare egli; quel che era
da aspettarsi da lui; quello che era nella natura sua
e nella tradizione dell’intera sua vita; e che si doveva
in ogni caso vietargli ed impedirgli prima, per avere
il diritto di rimproverarglielo dopo.
</p>

<h3>XXXIII.</h3>

<p>
Garibaldi infatti non s’era infinto: egli da più settimane
non lavorava visibilmente che ad uno scopo:
provocare fra i Marchigiani quella sommossa che tutti
aspettavano od annunziavano e non iscoppiava mai.
Perciò spediva messi, introduceva armi, allestiva barche
sul mare, inviava piccoli drappelli per terra; sinchè
venne il giorno in cui anche il Governo non potè più
nasconderselo, e decise di richiamarlo a Bologna, onde
prima persuaderlo coi consigli, intimargli poscia coll’autorità,
di desistere da tutti quegli apparecchi e
di non muover passo senza nuovi ordini del legittimo
suo Comandante.
</p>

<p>
E Garibaldi accorse senza sospetti, e trovato
pronto a riceverlo, oltre al Farini ed al Fanti, il generale
Solaroli, inviatogli incontro dal Re per il medesimo
scopo, li seguì a Palazzo e si richiuse con essi a
consulta. Quivi i tre valentuomini espressero cortesi,
ma franchi, le ragioni loro; egli, non meno cortese e
tenace, espresse le sue; ma persistendo i primi e facendo
appello alla necessità della concordia, ai doveri
della disciplina, agli ostacoli della Diplomazia, finirono,
se non propriamente col convincerlo, collo strappargli
la promessa che avrebbe rinunciato, per allora,
<span class="pagenum" id="Page_500">[500]</span>
alla vagheggiata impresa, e non operato cosa che potesse
dispiacere ai reggitori dello Stato.
</p>

<p>
Se non che appena fuori di Palazzo, ecco farsegli
attorno i suoi più accesi partigiani, e susurrargli:
tutta quella voltata sentire d’intrigo napoleonico; il
Fanti ed il Farini essersi burlati di lui; la rivoluzione
essere imminente oltre il Tavullo; le promesse di soccorso
già date; fedifrago e crudele il mancarvi. Nè
bastò; che giunto nel cuore della notte ad Imola, vi
trova, chi disse un messo, chi una lettera, chi un telegramma,
ma insomma qualcosa, o qualcuno insieme,
che gli annunziava per cosa certa la rivoluzione scoppiata
oltre il Tavullo, tutte le Marche andare in fiamme,
ed aspettare impazientemente l’aiuto promesso.
</p>

<p>
Chi abbia portato quella lettera o quel telegramma;
d’onde sia nata quella bugiarda notizia, non si sa ancora.
Forse l’immaginò l’impazienza e il desiderio;
probabilmente fu fabbricata nelle occulte officine delle
sètte, nel qual caso la verità vi rimarrà perpetuamente
nascosta e intera non si scoprirà mai. Il fatto è che
Garibaldi ne fu colto. E soggiungiamo che probabilmente
in altra disposizione d’animo non lo sarebbe
stato; ma allora, in quella notte, l’idea di esser stato
per tutto quel tempo burlato gli si era fitta come un
chiodo nel cervello, e non gli pareva vero che un sì
felice annunzio venisse a porgergli l’occasione di sventar
la trama de’ suoi rivali, e compire al tempo stesso
un disegno ch’egli sinceramente credeva lo svolgimento
naturale della rivoluzione nazionale e la sua
salvezza. Risolvendo quindi con procellosa concitazione,
annunzia per telegrafo al Fanti: «Sollevate le
Marche, muovere in soccorso de’ fratelli;» e prese le poste,
riparte a trotto serrato per Rimini, dove comanda
che per la notte stessa del 12 novembre le avanguardie
<span class="pagenum" id="Page_501">[501]</span>
abbiano a varcare il confine e tutta la Divisione
seguitare il movimento.<a class="tag" id="tag216" href="#note216">[216]</a>
</p>

<p>
Il telegramma da Imola cessò nell’animo così del
Farini come del Fanti ogni dubbiezza, e giustamente
ridesti al sentimento della loro autorità e responsabilità,
spiccarono pressantissimamente contr’ordini
energici, affinchè nessuno de’ corpi sotto il comando
di Garibaldi lo obbedisse, e muovesse dalle sue stanze,
o procedesse oltre, se per avventura si fosse già
mosso. E poichè, se ne eccettui qualche isolata imprecazione
e qualche sordo mormorío, tutti furono
pronti all’obbedienza della legittima autorità, l’impresa
restò, pel fatto solo della mancanza di forze,
troncata nel suo nascere e sventata. Scoppiò invece
all’inatteso contraccolpo l’animo già tumido d’ira e
di sospetto di Garibaldi: e risolvendo tosto sotto la
prima vampa della passione, rinfocolata da’ suoi più
intimi seguaci e partigiani, riparte ancora per Bologna,
si presenta al Farini ed al Fanti, li investe di
irate rampogne, e intima loro, con temerità quasi
ingenua, di cedere a lui la Dittatura politica e militare.
Resistettero alla procella i due valorosi; è
fama anzi che il Farini replicasse: ben lo si potrebbe
gittare dal balcone in piazza, ma non piegarlo per
sedizione militare; risposta a dir vero inutilmente romana,
poichè Garibaldi parlò bensì imperioso e violento,
non minacciò di ribellione o di sedizione chicchessia.
</p>

<p>
Comunque, il Generale non gittò, come dice lo Zini,<a class="tag" id="tag217" href="#note217">[217]</a>
<span class="pagenum" id="Page_502">[502]</span>
il grado e il comando; molto meno partì immediatamente
per Torino; ma ritiratosi a consulta con sè
stesso e i suoi amici, «lasciò il Dittatore incerto del
partito che presceglierebbe.<a class="tag" id="tag218" href="#note218">[218]</a>»
</p>

<p>
Lo premevano infatti due correnti: da un lato i
rivoluzionari schietti<a class="tag" id="tag219" href="#note219">[219]</a> lo spingevano ad afferrare anche
colla violenza la Dittatura ed a varcare il Rubicone,
che, forse, non era in quel caso una mera figura rettorica;
dall’altro i governativi, i moderati, i prudenti, e
più che tutti le segrete voci della sua coscienza, rimasta
fino allora provvidenzialmente paurosa della guerra
civile, lo consigliavano a contenersi, e a contenere i
suoi più audaci; a rassegnare piuttosto un ufficio, che
non poteva nè esercitare con libertà, nè tenere senza
violenza.
</p>

<p>
Naturale pertanto che l’aspettazione delle risoluzioni
di Garibaldi tenesse in sospeso gli animi, così
de’ suoi amici come de’ suoi avversari, e che la battaglia
che si combatteva in lui e attorno a lui avesse
un’eco in tutto il paese. Poichè se la sua Dittatura
non poteva parer provvida che a pochi fanatici o idolatri,
la sua ritirata brusca ed improvvisa dall’Italia
centrale poteva sembrare pericolosa anche ai più
saggi. Giuseppe La Farina, che pellegrinava in quei
giorni per le città dell’Emilia, si provò ad intromettersi
paciere nel conflitto; ma dimostrando egli
pure, come tanti altri, di non conoscere dell’eroe
<span class="pagenum" id="Page_503">[503]</span>
che la corteccia, non gli soccorse altra idea più sublime
che quella di proporre che a Garibaldi fosse
dato il comando supremo dell’esercito dell’Italia centrale
e al Fanti lasciato il Ministero della guerra.
Garibaldi pel primo rifiutò netto; ed era da prevedersi;
poichè non era nè il suono d’un titolo, nè la
lustra d’un grado che egli mendicava; era un comando
effettivo, una balía assoluta, ch’egli aveva certamente
torto di pretendere a quel modo, e gli altri numerose
ragioni di ricusargli; ma che pure chiedeva soltanto
nella profonda e sincera illusione che quello fosse il
miglior mezzo di giovare alla patria sua, e di adempiere
alla missione provvidenziale onde si credeva investito.
</p>

<p>
L’agitazione tuttavia cresceva; conati di manifestazioni
rivoluzionarie erano succeduti in varii luoghi;
la parte più garibaldina dell’esercito centrale rumoreggiava;
conveniva che una risoluzione fosse presa;
e la risoluzione venne anche quella volta da Torino.
Il 12 novembre il conte di Cavour scriveva da Leri
al Rattazzi: <i>Unico mezzo per soffocare la nascente
discordia, invitar Garibaldi a deporre il comando.</i> Rattazzi
teneva buona l’idea, ma troppo aspro il modo,
e suggeriva al Re di esperimentare ancora una volta
il consiglio. Perciò il 14 Garibaldi era chiamato da
Vittorio Emanuele a Torino; il 17 mattina s’abboccava
con lui, e la sera stessa correva per tutti i giornali
la notizia ch’egli aveva rassegnato l’ufficio tenuto
fino allora nell’Italia del centro. Infatti due giorni dopo
l’annunziava agl’Italiani, da Genova, col celebre Manifesto
del 19 novembre 1859, che vuol essere integralmente
riprodotto, come il primo indizio di quel dissidio
tra la politica rivoluzionaria garibaldina e la
politica rivoluzionaria cavouriana, le quali procedendo
<span class="pagenum" id="Page_504">[504]</span>
ora emule ora rivali, ora complici ora concordi, fecero
l’Italia:
</p>

<div class="blockquote">
<p class="center">
«<span class="smcap">Agli Italiani.</span>
</p>

<p>
»Trovando con arti subdole e continue vincolata quella
libertà d’azione che è inerente al mio grado nell’armata
dell’Italia centrale, ond’io usai sempre sempre a conseguire
lo scopo cui mira ogni buon Italiano, mi allontano per ora
dal militare servizio. Il giorno in cui Vittorio Emanuele
chiami un’altra volta i suoi guerrieri alla pugna per la redenzione
della patria, io ritroverò un’arma qualunque ed
un posto accanto a’ miei prodi commilitoni.
</p>

<p>
»La miserabile volpina politica che turba il maestoso
andamento delle cose italiane deve persuaderci più che mai
che noi dobbiamo serrarci intorno al prode e leale soldato
dell’indipendenza nazionale, incapace di retrocedere dal sublime
e generoso suo proposito; e più che mai preparare
oro e ferro per accogliere chiunque tenta tuffarci nelle antiche
sciagure.
</p>

<p class="indr">
»<span class="smcap">G. Garibaldi.</span>»
</p>
</div>

<p>
Dopo ciò si poteva credere che il Generale s’apparecchiasse,
irato Achille, a ritornare sotto la tenda
della sua Caprera, tanto che l’annunziava con un
affettuoso e riverente biglietto<a class="tag" id="tag220" href="#note220">[220]</a> al Re stesso, quando
mutava improvvisamente pensiero; e il 23 mattina,
giorno da lui fissato per la partenza, bandiva un nuovo
proclama agl’Italiani, in cui, confermata la sua fede
<span class="pagenum" id="Page_505">[505]</span>
in Vittorio Emanuele, gl’invitava di nuovo a versare
il loro obolo per la sottoscrizione nazionale del <i>Milione
di fucili</i>, già da lui iniziata fin dall’ottobre, affinchè
ognuno «<i>preparasse un’arma per ottenere, forse domani,
colla forza ciò che si tentenna ora a concedere
colla giustizia</i>.<a class="tag" id="tag221" href="#note221">[221]</a>»
</p>

<p>
Partiva invece per Nizza, dove dimorava, occupato
di sue faccende private, fino ai primi di dicembre, e
dove, stando a svernare l’Imperatrice delle Russie, si
divulgava la fiaba ch’egli la visitasse per accordarsi
con lei circa ad una immaginaria candidatura d’un
Principe russo al trono, non per anco tagliato, dell’Italia
centrale.<a class="tag" id="tag222" href="#note222">[222]</a>
</p>

<p>
Di là fece, è vero, una corsa a Caprera, ma breve;
chè prima della metà dello stesso mese era di nuovo
sul Continente. Dal 14 al 25 dicembre infatti lo troviamo
a Fino, villa del marchese Raimondi, presso
Como, d’onde indirizza agli studenti di Pavia un infiammato
appello;<a class="tag" id="tag223" href="#note223">[223]</a> il 26 passa per Milano, ed alla
<span class="pagenum" id="Page_506">[506]</span>
folla, acclamante lui essere la forza d’Italia, risponde:
«Errore; la forza di una nazione non è in un uomo
solo, ma in sè stessa;<a class="tag" id="tag224" href="#note224">[224]</a>» il 29 lo incontriamo a Torino,
dove lo porta la speranza di ottenere l’organizzazione
della Guardia Nazionale mobile di Lombardia ed ha
in proposito un lungo colloquio col Re.<a class="tag" id="tag225" href="#note225">[225]</a> Nel giorno
<span class="pagenum" id="Page_507">[507]</span>
stesso lo vediamo rinunciare alla presidenza dell’<i>Associazione
nazionale</i> e mettersi a capo d’una nuova
società, la <i>Nazione armata</i>, che però, cedendo agli
allarmi della parte moderata, e forse del Re medesimo,
scioglie subito dopo (4 gennaio);<a class="tag" id="tag226" href="#note226">[226]</a> il 6 del mese stesso,
infine, fastidito dalle ambagi di quella politica che
non poteva comprendere, attratto dalla larva d’una
felicità sognata fin da Valgana, scompare novellamente
<span class="pagenum" id="Page_508">[508]</span>
nell’ombra di Fino, dove il perfido Dio, che si trastulla
specialmente degli eroi, gli andava tessendo in
silenzio le più grosse bende e i più volgari agguati.
</p>

<h3>XXXIV.</h3>

<p>
Abbiamo ripetuto più volte che un solo degli amori
di Garibaldi, quello d’Anita, ci parve degno di poema
e di storia, e avvertiamo nuovamente il volgo dei
lettori ingordi d’aneddoti erotici, che questo libro
non è per loro. Sul finire del 1859 però, un amore, o
fantasia, o avventura amorosa di Garibaldi, si conchiuse
nel fatto pubblico d’un matrimonio, e noi possiamo
scivolargli accanto e coprirne di discreti veli i
particolari, ma non trapassarlo in silenzio.
</p>

<p>
L’ultimo di maggio, il lettore non l’avrà dimenticato,
si presentava a Garibaldi, in Sant’Ambrogio,
la giovane marchesa Giuseppina Raimondi, che gli
portava le notizie di Como, e insieme la preghiera dei
Comaschi di accorrere in aiuto della loro città minacciata
da un ritorno degli Austriaci. La messaggera
era bella, di quella bellezza ardita e virile, che poteva
tanto sulla fantasia del nostro eroe; di più narrava
d’essere venuta traverso disagi e pericoli maggiori
del suo sesso, ora rompendo, ora deludendo le
fitte linee di nemici che imboscavano il paese; e Garibaldi,
colto a un punto dalle seducenti attrattive
della donna e dal miraggio fascinante dell’amazzone,
ne restò ammaliato. Gli eventi d’Italia lo separarono
per alcun tempo da lei, ma non poterono cancellarla
dalla sua mente; e non appena il tumulto delle armi
e l’altro più grande amore della patria gli concederanno
un’ora di tregua, l’immagine della fantastica
fanciulla rivivrà innanzi a’ suoi occhi, e sognando,
<span class="pagenum" id="Page_509">[509]</span>
illuso, di ritessere in Italia, con una seconda Anita, gli
eroici idilli d’America, giurerà nel suo cuore di selvaggio
innamorato di farla sua per sempre, come
l’aveva giurato alla povera creola di Laguna.
</p>

<p>
Ed era appunto per sciogliere quel voto ch’egli
tornava a quei giorni sul Continente, e che noi lo
troviamo nella seconda metà del dicembre nella villa
di Fino, dove la marchesa Raimondi villeggiava coi
suoi parenti. Indotto d’ambagi galanti, come delle diplomatiche;
dimentico de’ suoi cinquant’anni, e ignaro
che il cuore della donna è pelago che non si naviga
mai senza scandaglio; avvezzo a prendere d’assalto le
fortezze d’amore come le fortezze di guerra, e scordandosi
che quelle seppelliscono spesso sotto corone
di rose i loro vincitori; Garibaldi disse alla bramata
fanciulla il suo amore, e la chiese in isposa. Il padre
assentì; ella, che aveva già dato il suo cuore ad un
altro, doveva ricusare, e non osò; e Garibaldi il mattino
del 24 gennaio 1860, nella stessa cappella domestica
di Fino, la condusse all’altare.
</p>

<p>
Poche ore dopo però una lettera, tardamente pietosa,
venne ad avvertire il Generale ch’egli aveva un
rivale felice; ella, interrogata dal marito, chinò il capo
confessando, e Garibaldi, trovando in un impeto subitaneo
della sua tempra eroica la sola catastrofe
degna del triste dramma, monta a cavallo e fugge la
sera stessa da Fino, riparando indi a pochi giorni nella
sua Caprera, dove non porterà seco di quella breve
fiamma che poca cenere amara e la balza d’un matrimonio
di nome, di cui la donna che gli fu moglie per
pochi istanti fu la prima certamente a sentire il tormento
ed il castigo.<a class="tag" id="tag227" href="#note227">[227]</a>
</p>

<p>
<span class="pagenum" id="Page_510">[510]</span>
</p>

<h3>XXXV.</h3>

<p>
Così finiva anche per Garibaldi il 1859.
</p>

<p>
Delle cose da lui operate come Capitano nell’estate
di quell’anno, il giudizio non è controverso, nè dubbia
la gloria. Diversa invece la sentenza intorno alla
parte da lui rappresentata nell’Italia centrale. Come
non si potè levare dalla mente de’ suoi contemporanei,
così non si potrà interamente cancellare dalle pagine
della storia l’opinione che il Comandante in secondo
dell’esercito centrale, volendo a forza un’impresa che
il legittimo Governo disvoleva, abbia tentato, se non
compiuto, un atto di ribellione, e posto a repentaglio,
non che la disciplina dell’esercito, la quiete e la salute
d’Italia.
</p>

<p>
Pure non è questa la conclusione che scaturisce
dai fatti da noi esposti, e chi vorrà persistere in quel
giudizio dovrà o smentire con autentiche testimonianze
i fatti, od aspettarsi dal tempo un giudizio molto diverso
dal suo.
</p>

<p>
Garibaldi esorbitò certamente nei modi e patrocinò
forse con troppa violenza un’idea per lo meno disputabile,
e di cui non era giudice egli solo; ma insomma
quell’idea egli aveva il diritto di crederla buona, non
solo per sè stessa, ma anche perchè era stata caldeggiata
fino all’ultimo da quei medesimi che l’avevano
poi sconfessata.
</p>

<p>
Di tutto quanto egli fece per apparecchiare il passaggio
della Cattolica, nessuno potrebbe fargli torto;
poichè nessuno fino al principiar del novembre pensò
ad avvertirlo che gli ordini a lui impartiti erano abrogati,
e il mandato a lui commesso sospeso. Fino allora
dunque nulla nella sua condotta che non fosse, anche
<span class="pagenum" id="Page_511">[511]</span>
militarmente parlando, regolare e corretto. Che se a
novembre il Governo mutò disegno e Garibaldi promise
che avrebbe desistito dalla cominciata impresa,
fu soltanto perchè gli venne dato per certo che l’attesa
rivolta nelle Marche, stimata condizione indispensabile
all’invasione, non accadrebbe, nè poteva più
accadere.
</p>

<p>
Ora lo si potrà accusare d’avere con troppa precipitazione
creduto al messaggio d’Imola, che gli annunziava
invece la rivolta già scoppiata; lo si può, lo
si deve biasimare d’essersi tolto l’arbitrio di comandare
da sè solo una mossa che in qualsivoglia ipotesi
spettava al Governo solo di ordinare; ma di volontaria
e meditata ribellione, non mai. Egli non fu allora
più ribelle al Farini ed al Fanti di quello che il Fanti
ed il Farini lo sieno stati un mese prima al Cipriani
ed al Ricasoli. In quel tramestío rivoluzionario, in
quella semi-anarchia di governi, di opinioni, di politiche,
che cangiavano, si confondevano, si urtavano ad
ogni piè sospinto; in quel parapiglia di ordini dati a
Modena, disdetti a Bologna, modificati a Firenze, corretti
a Torino, stabilire l’esatto punto in cui l’opposizione
diventava ribellione, e la legalità rivoluzione,
è difficile assai; e in un paese, dove tutti, da Vittorio
Emanuele al Cavour, dal Ricasoli al Farini, dal Fanti
al Boncompagni, cospiravano un po’, e spesso ad insaputa,
talvolta a rovescio l’un dell’altro, il rimproverare
a Garibaldi d’essere tocco dal male comune, deve
parere soverchio anche pei più accigliati custodi della
rigorosa dottrina governativa.
</p>

<p>
Garibaldi era un generale, e sta bene; ma un generale
unico, <i>sui generis</i>, in tale posizione anormale
che non ha riscontro nella storia degli eserciti. Era
un generale, ma insieme un capo-popolo, un tribuno,
<span class="pagenum" id="Page_512">[512]</span>
un apostolo armato; era un generale, ma un presidente,
riconosciuto ed onorato dallo stesso Governo, di
una vasta associazione politica; era un generale, ma a
cui era lecito di aprire pubbliche collette d’armi, di
scrivere ogni giorno un nuovo Manifesto politico o
guerriero, di avere uno Stato Maggiore composto in
parte d’uomini politici, di formarsi dei corpi speciali
a suo talento, quasi guardie del corpo, di arringare
dai balconi il popolo, e di cospirare in segreto col Re.
Ora come applicare ad un uomo simile i criterii d’una
rigorosa disciplina militare, quando gli si concedeva di
violarla ad ogni passo col consenso e colla tolleranza
dei suoi stessi superiori? Per impedirgli d’agire di suo
capo l’ultimo giorno, conveniva metterlo al dovere
fino dal primo; per rimproverargli di agitare il popolo,
bisognava non giovarsi o non compiacersi della
sua popolarità; per censurarlo di portar nei consigli
militari la sua politica, importava non farne con lui;
nè spesso applaudirla e seguitarla in pubblico per sconfessarla
in privato. Garibaldi era logico. Convinto, come
tutti i veggenti e gl’illuminati, d’aver ricevuto dall’alto
una missione, l’adempiva. Persuaso che fosse
dannoso l’arrestare «il maestoso andamento della rivoluzione,»
e che sola politica degna dell’Italia fossero
«un milione di fucili e un milione d’armati,»
non nascondeva il suo pensiero; lo gridava anzi ai
quattro venti; e poichè il suo concetto trovava un’eco
non solo nel fondo di quelle turbe popolari a cui la sua
voce più dirittamente arrivava, ma un seguito ed una
adesione in quelle medesime classi che per altre ragioni
lo combattevano, egli era in pieno diritto di persistere
nella sua via, e di chiamarvi a seguitarlo l’Italia.
</p>

<p>
Garibaldi faceva la parte sua, ed era provvido che
la facesse. Le grandi evoluzioni della storia, al pari
<span class="pagenum" id="Page_513">[513]</span>
delle grandi evoluzioni della natura, non sono mai l’effetto
d’una forza sola. Al movimento italiano era tanto
necessaria la forza impellente della rivoluzione, quanto
le forze moderatrici e dirigenti dell’arte di Stato, dell’ordine
e della legalità.
</p>

<p>
Se immaginare la rivoluzione italiana senza il nome
di Vittorio Emanuele e il genio del Cavour è impossibile,
non meno impossibile è pensarla senza la mano
di Garibaldi, che a un dato istante, appena la ruota
pareva sviarsi od inciampare, veniva ad imprimerle un
moto impreveduto ed a risospingerla verso la sua mèta.
</p>

<p>
Questo egli volle nel 1859, ed era troppo presto;
rivolle nel 1860, e indovinò l’ora del destino.
</p>

<p class="pad2 center large">
<span class="smcap">Fine del Volume Primo.</span>
</p>

<hr class="silver">

<div class="somm">
<p>
<span class="pagenum" id="Page_515">[515]</span>
</p>

<h2><a id="indice" href="#indfront">
INDICE DEL VOLUME PRIMO</a></h2>

<table class="indice">
 <tr>
  <td colspan="2"><span class="smcap">Dedica</span></td> <td class="pag"><a href="#Page_v">Pag. <span class="smcap lowercase">V</span></a></td>
 </tr>
 <tr>
  <td colspan="2"><span class="smcap">Prefazione</span></td> <td class="pag"><a href="#prefazione"><span class="smcap lowercase">VII</span></a></td>
 </tr>
 <tr>
  <td colspan="2"><span class="smcap">Fac-simile di due pagine delle Memorie di Garibaldi</span></td> <td class="pag"><a href="#Page_xxxv">1</a></td>
 </tr>
 <tr>
  <td colspan="3">&#160;</td>
 </tr>
 <tr>
  <td><i>Capitolo</i></td> <td>&#160;</td> <td>&#160;</td>
 </tr>
 <tr>
  <td class="cap">I.</td> <td>Dalla nascita al primo esiglio [1807-1836]</td> <td class="pag"><a href="#cap1">ivi</a></td>
 </tr>
 <tr>
  <td class="cap">II.</td> <td>Da Rio Grande del Sud a Montevideo [1837-1841]</td> <td class="pag"><a href="#cap2">50</a></td>
 </tr>
 <tr>
  <td class="cap">III.</td> <td>Da Montevideo al ritorno in Italia [1842-1848]</td> <td class="pag"><a href="#cap3">109</a></td>
 </tr>
 <tr>
  <td>&#160;</td> <td>Carta dell’Uruguay con le provincie del Rio Grande Do Sul, dell’Entrerios e del Corrientes, ad illustrazione dei viaggi e delle azioni di G. Garibaldi nell’America meridionale</td> <td class="pag"><a href="#fill-212a-inl">213</a></td>
 </tr>
 <tr>
  <td class="cap">IV.</td> <td>Da Nizza a Morazzone [1848]</td> <td class="pag"><a href="#cap4">214</a></td>
 </tr>
 <tr>
  <td class="cap">V.</td> <td>Roma [1849]</td> <td class="pag"><a href="#cap5">246</a></td>
 </tr>
 <tr>
  <td class="cap">VI.</td> <td>Da Roma al secondo esiglio [1849-1854]</td> <td class="pag"><a href="#cap6">331</a></td>
 </tr>
 <tr>
  <td>&#160;</td> <td>Schizzo topografico illustrativo del combattimento di Morazzone [1848]</td> <td class="pag"><a href="#fill-392a-inl">392</a></td>
 </tr>
 <tr>
  <td>&#160;</td> <td>Schizzo topografico illustrativo della battaglia di Velletri [1849]</td> <td class="pag">ivi</td>
 </tr>
 <tr>
  <td>&#160;</td> <td>Carta itineraria della ritirata di Garibaldi da Roma [1849]</td> <td class="pag">ivi</td>
 </tr>
 <tr>
  <td class="cap">VII.</td> <td>Da Varese alla Cattolica [1859]</td> <td class="pag"><a href="#cap7">415</a></td>
 </tr>
</table>
<hr>
</div>

<div class="errata">
<p id="errata" class="center">
ERRATA-CORRIGE.
</p>

<p class="center">
Volume I.
</p>

<table class="gener">
 <tr>
  <td><i>Pag.</i></td> <td><i>lin.</i></td> <td>&#160;</td> <td>&#160;</td>
 </tr>
 <tr>
  <td class="num">5,</td> <td class="num">7</td> <td>l’anno stesso di Cavour</td> <td><i>va soppresso</i></td>
 </tr>
 <tr>
  <td class="num">27,</td> <td class="num">12</td> <td>Ragiundo</td> <td>Raimondi</td>
 </tr>
 <tr>
  <td class="num">84,</td> <td class="num">25</td> <td>Tramandahy</td> <td>Taramanday</td>
 </tr>
 <tr>
  <td class="num">id.,</td> <td class="num">ult.</td> <td>id.</td> <td>id.</td>
 </tr>
 <tr>
  <td class="num">85,</td> <td class="num">4</td> <td>id.</td> <td>id.</td>
 </tr>
 <tr>
  <td class="num">id.,</td> <td class="num">ult.</td> <td>id.</td> <td>id.</td>
 </tr>
 <tr>
  <td class="num">170,</td> <td class="num">9</td> <td>1842</td> <td>1843</td>
 </tr>
 <tr>
  <td class="num">202,</td> <td class="num">13</td> <td>14 gennaio</td> <td>12 gennaio</td>
 </tr>
 <tr>
  <td class="num">206,</td> <td class="num">22</td> <td>Duyman</td> <td>Dayman</td>
 </tr>
 <tr>
  <td class="num">233,</td> <td class="num">7</td> <td>4 luglio</td> <td>4 agosto</td>
 </tr>
 <tr>
  <td class="num">247,</td> <td class="num">27</td> <td>24 aprile</td> <td>29 aprile</td>
 </tr>
 <tr>
  <td class="num">259,</td> <td class="num">7</td> <td>22 marzo</td> <td>23 marzo</td>
 </tr>
 <tr>
  <td class="num">280,</td> <td class="num">24</td> <td>Giuseppe Rosselli</td> <td>Pietro Rosselli</td>
 </tr>
 <tr>
  <td class="num">398,</td> <td class="num">25</td> <td>barca</td> <td>bara</td>
 </tr>
 <tr>
  <td class="num">422,</td> <td class="num">24</td> <td>fosse assalita</td> <td>non fosse assalita</td>
 </tr>
 <tr>
  <td class="num">424,</td> <td class="num">21</td> <td>Migliavaca</td> <td>Migliavacca</td>
 </tr>
 <tr>
  <td class="num">437,</td> <td class="num">25</td> <td>giornata stessa del 27</td> <td>giornata stessa del 21</td>
 </tr>
 <tr>
  <td class="num">450,</td> <td class="num">14</td> <td>maggiore Bioll</td> <td>tenente colonnello Bioll</td>
 </tr>
 <tr>
  <td class="num">453,</td> <td class="num">17</td> <td>colonnello Bioll</td> <td>tenente colonnello Bioll</td>
 </tr>
</table>

<p class="pad2">
A pag. 193, riproducendo in nota l’ode a Garibaldi del
signor Giuseppe Bertoldi, corse un errore di disposizione.
</p>

<p>
Dopo la strofe sesta «Or leva dai marmorei ec.,» devono
seguire le ultime quattro strofe, che cominciano dal verso
«Chi sono quei fortissimi» e vanno al verso «Che fa l’americane
acque stupir;» poi l’ode continua colla strofe che
nel volume sarebbe la settima: «Quando su noi le barbare
ec.»
</p>

<hr>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Essendosi S. M. degnata di mettermi in corrispondenza,
per mezzo del Ministro della Real Casa, conte Visone, col cavalier
Promis, bibliotecario della Biblioteca del Re in Torino, io
esposi allo stesso signor Cavaliere una serie di domande e di
quesiti, ai quali egli, dopo altre lettere cortesi, finì col rispondere
in questo tenore:
</p>

<p>
«Ella....., sono persuaso, non potrà a meno di approvare
il mio operato, tanto più che tutto il desiderato è sotto suggello.
Credo però di non mancare al mio dovere, dicendole che
moltissimo non esiste più, essendo stato sottratto, non so nè dove
nè da chi; ma è cosa notoria: che del 63 e 64 nulla affatto vi è,
forse perchè tolto o regalato: nulla vi è sulla chiamata del Generale
nel 1859, e sul richiamo dalla Cattolica; poco sul resto:
nulla del Re: qualche copia di proclama e qualche raccomandazione:
pochi fogli del 59 e 60 e di qualche altro anno, tutte cose
in gran parte pubblicate.»</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>Nell’<i>Epître dédicatoire à Madame de Pompadour, premessa
al Tancrède.</i></p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>Le stesse <i>Memorie</i> son quelle pubblicate da Alessandro
Dumas seniore, in due volumi col titolo <i>Mémoires de Garibaldi</i>
(Paris, M. Lévy Frères, 1862); e in parte, fino al 1848, edite da
Francesco Carrano, allora generale, nel suo libro <i>Garibaldi e i
Cacciatori delle Alpi nel 1859</i>. Circa però all’edizione del Dumas
conviene stare in guardia, poichè se non può veramente dirsi
che il celebre scrittore abbia inventati fatti di sana pianta, li travestì
di tante ciarpe romanzesche da diventare talvolta affatto irriconoscibili.
Epperò circa a quel periodo le sole <i>Memorie</i> di Garibaldi
da tenersi per autentiche son quelle dell’Elpis Melena.
Vedi anche sulla storia delle <i>Memorie</i> di Garibaldi confidate ad
Elpis Melena un articolo di Saint-René Taillandier nella <i>Revue
des Deux-Mondes.</i></p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>Altre Vite da consultarsi con frutto per alcuni documenti
che vi si trovano sono: <span class="smcap">P. C. Boggio</span>, <i>La Vita politica aneddotica
militare del generale Giuseppe Garibaldi</i>, Torino, 1861; <span class="smcap">Giuseppe
Ricciardi</span>, <i>Vita di Giuseppe Garibaldi</i> narrata al popolo
e continuata sino al ritiro nell’isola di Caprera (9 novembre 1860),
Firenze, G. Barbèra, 1860; <i>Vita di Giuseppe Garibaldi</i> scritta
sopra documenti genealogici, storici, dalla sua partenza fino al recente
ritorno in Caprera, Firenze, Le Monnier, 1864. Anche l’opuscolo
<i>Garibaldi dal 1860 al 1879</i> per <span class="smcap">F. Bideschini</span>, Roma,
Tip. del Popolo Romano, 1879, ha particolari interessanti, di cui
l’autore, testimonio e attore, può star garante. Taccio le straniere,
copiate o calcate quasi tutte sulle italiane. L’ultima comparsa
che io mi sappia è <i>The Life of G. Garibaldi</i> by <span class="smcap">T. Theodore
Bent</span>, London, Longmans, Green etc., 1881.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Fra le Storie generali non va dimenticata quella dell’<span class="smcap">Anelli</span>,
<i>Storia d’Italia</i>, e affinchè <i>audiatur et altera pars</i>, confrontisi
anche <i>La continuazione alla Storia universale della Chiesa Cattolica
dell’Ab. Rohrbacher dall’elezione al Pontificato di Pio IX
nel 1846 sino ai giorni nostri</i>, scritta dal prof. <span class="smcap">D. P. Balan</span> ec.,
vol. II, Torino, per Giacinto Marietti, 1879.</p>
</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span>Eccone l’elenco nell’ordine e coi titoli appostivi dal Generale
stesso:
</p>

<table class="gener">
 <tr>
  <td>L’Uomo</td> <td class="num">Pag. 1</td>
 </tr>
 <tr>
  <td>Il Governo</td> <td class="num">3</td>
 </tr>
 <tr>
  <td>Il Prete</td> <td class="num">4</td>
 </tr>
 <tr>
  <td>Esercito</td> <td class="num">9</td>
 </tr>
 <tr>
  <td>Il Popolo</td> <td class="num">11</td>
 </tr>
 <tr>
  <td>Il Giornalismo</td> <td class="num">14</td>
 </tr>
 <tr>
  <td>La Contesa</td> <td class="num">17</td>
 </tr>
 <tr>
  <td>Cristo</td> <td class="num">18</td>
 </tr>
 <tr>
  <td>La Religione del Vero</td> <td class="num">21</td>
 </tr>
 <tr>
  <td>Disciplina</td> <td class="num">23</td>
 </tr>
 <tr>
  <td>La Donna</td> <td class="num">25</td>
 </tr>
 <tr>
  <td>Dignità</td> <td class="num">28</td>
 </tr>
 <tr>
  <td>Terror pànico</td> <td class="num">34</td>
 </tr>
 <tr>
  <td>Marina e Cavalleria</td> <td class="num">40</td>
 </tr>
 <tr>
  <td>Menzogna e Corruzione</td> <td class="num">43</td>
 </tr>
 <tr>
  <td>La Coscienza</td> <td class="num">45</td>
 </tr>
 <tr>
  <td>Sarnico</td> <td class="num">47</td>
 </tr>
 <tr>
  <td>Palermo</td> <td class="num">51</td>
 </tr>
 <tr>
  <td>Calatafimi</td> <td class="num">54</td>
 </tr>
 <tr>
  <td>Marsala</td> <td class="num">56</td>
 </tr>
 <tr>
  <td>Aspromonte</td> <td class="num">58</td>
 </tr>
 <tr>
  <td>Il Trasporto</td> <td class="num">75</td>
 </tr>
 <tr>
  <td>L’Anima</td> <td class="num">77</td>
 </tr>
 <tr>
  <td>Il Beneficio</td> <td class="num">80</td>
 </tr>
 <tr>
  <td>Il Bene e il Male</td> <td class="num">86</td>
 </tr>
 <tr>
  <td>La Morte</td> <td class="num">89</td>
 </tr>
 <tr>
  <td>Il Dolore</td> <td class="num">92</td>
 </tr>
 <tr>
  <td>I Ministeri</td> <td class="num">98</td>
 </tr>
 <tr>
  <td>La paura governa il mondo</td> <td class="num">100</td>
 </tr>
 <tr>
  <td>La Dittatura</td> <td class="num">109</td>
 </tr>
 <tr>
  <td>I Briganti</td> <td class="num">116</td>
 </tr>
 <tr>
  <td>Ordinamenti</td> <td class="num">121</td>
 </tr>
 <tr>
  <td>Nizza</td> <td class="num">124</td>
 </tr>
 <tr>
  <td>Roma</td> <td class="num">138</td>
 </tr>
 <tr>
  <td>Palermo</td> <td class="num">140</td>
 </tr>
 <tr>
  <td>Donne</td> <td class="num">142</td>
 </tr>
 <tr>
  <td>Le Latitudini</td> <td class="num">144</td>
 </tr>
 <tr>
  <td>Incertezze. Pag. 154, interrotto alla</td> <td class="num">155</td>
 </tr>
 <tr>
  <td>Unità Mondiale</td> <td class="num">156-160</td>
 </tr>
 <tr>
  <td>Frammento sull’Esercito</td> <td class="num">161</td>
 </tr>
 <tr>
  <td>Poche parole all’Italia (interrotto)</td> <td class="num">162-163</td>
 </tr>
 <tr>
  <td>Studio sui Venti (incompleto)</td> <td class="num">164-168</td>
 </tr>
 <tr>
  <td>Lo stesso in francese</td> <td class="num">169-172</td>
 </tr>
 <tr>
  <td>Il Furto organizzato</td> <td class="num">173-175</td>
 </tr>
 <tr>
  <td>Massime</td> <td class="num">176</td>
 </tr>
 <tr>
  <td>Il Re Galantuomo</td> <td class="num">177-178</td>
 </tr>
 <tr>
  <td>Parlamento e Ministri</td> <td class="num">179</td>
 </tr>
</table>

<p>
Altri frammenti di pensieri e abbozzi di manifesti e lettere, ec.
e fra gli altri alcuni studi di matematica.</p>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span>Soltanto nel correggere la stampa di questa Prefazione vengo
a scoprire che la lettera del Maraini fu in questi ultimi giorni
stampata dalla <i>Riforma</i>. Lungi dal mio pensiero l’incolpare il
mio buon amico Maraini d’aver voluto pagare anch’egli il suo
tributo alla memoria del grande uomo col mettere in luce un
sì prezioso tesoro, sul quale, poichè m’era stato donato per la
stampa, potevo sperare d’aver anch’io un certo diritto di prelazione.
Mi scuso soltanto se la do per inedita, poichè fino a ieri
era tale per me.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span><i>On History</i>, nei suoi <i>Criticals and Historicals Essays</i>.</p>
</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span><i>Historiarum</i>, lib. I, cap. I.</p>
</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span><span class="smcap">G. Carducci</span>, <i>A Giuseppe Garibaldi</i>.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span><i>Memorie di G. Garibaldi</i> pubblicate da <span class="smcap">Francesco Carrano</span> nell’opera:
<i>I Cacciatori delle Alpi comandati dal generale Garibaldi</i>, ec.,
pag. 16. Torino. Unione Tipografica Editrice, 1860.</p>
</div>

<div class="footnote" id="note12">
<p><span class="label"><a href="#tag12">12</a>.&#160;&#160;</span>Il <span class="smcap">Dumas</span> nelle sue <i>Memorie</i> la chiama «Ragiundo;» il <span class="smcap">Bordone</span>
nel <i>Garibaldi</i> «Bogiado;» ma il vero nome è Raimondi, come si rileva
dall’<i>Atto di morte</i> di suo marito Domenico del 3 aprile 1841, estratto
dai Registri della Parrocchia della Concezione di M. V. in Nizza e dalla
immatricolazione di suo figlio Giuseppe nella Marina sarda, ricavata dalla
<i>Matricola del 1832</i>, pag. 392.</p>
</div>

<div class="footnote" id="note13">
<p><span class="label"><a href="#tag13">13</a>.&#160;&#160;</span><i>Memorie</i> edite dal <span class="smcap">Carrano</span>, pag. 10.</p>
</div>

<div class="footnote" id="note14">
<p><span class="label"><a href="#tag14">14</a>.&#160;&#160;</span>Vedi <i>Memorie</i> citate, pag. 10.</p>
</div>

<div class="footnote" id="note15">
<p><span class="label"><a href="#tag15">15</a>.&#160;&#160;</span>Queste parole le traduciamo dalle <i>Mémoires de Garibaldi</i>, di
<span class="smcap">A. Dumas</span> padre (Paris, Levy, 1862), le quali devono tenersi, come dicemmo
nella Prefazione, un ampliamento del testo primitivo e originale,
ornato poi dalla fantasia del Traduttore.</p>
</div>

<div class="footnote" id="note16">
<p><span class="label"><a href="#tag16">16</a>.&#160;&#160;</span>E non <i>Giovanni</i>, come dice il Dumas; e non <i>Giaume</i>, come scrive
l’Elpis Melena.</p>
</div>

<div class="footnote" id="note17">
<p><span class="label"><a href="#tag17">17</a>.&#160;&#160;</span><i>Memorie</i> edite dal <span class="smcap">Carrano</span>, pag. 12.</p>
</div>

<div class="footnote" id="note18">
<p><span class="label"><a href="#tag18">18</a>.&#160;&#160;</span>Vedi <i>Memorie</i> citate, pag. 14.</p>
</div>

<div class="footnote" id="note19">
<p><span class="label"><a href="#tag19">19</a>.&#160;&#160;</span>A Enrico Guastalla, suo soldato da Roma a Bezzecca.</p>
</div>

<div class="footnote" id="note20">
<p><span class="label"><a href="#tag20">20</a>.&#160;&#160;</span><i>Memorie</i> edite dal <span class="smcap">Carrano</span>, pag. 14.</p>
</div>

<div class="footnote" id="note21">
<p><span class="label"><a href="#tag21">21</a>.&#160;&#160;</span>Diciamo altrove, cioè nel <i>Garibaldi’s Denkwürdigkeiten</i>, di <span class="smcap">Elpis
Melena</span> (pag. 17); mentre il testo Carrano non accenna a questo episodio.
Il Dumas poi vi ricama sopra uno de’ suoi soliti romanzi; immagina
favolosi combattimenti, e mette in bocca a Garibaldi parole che
non ha mai proferite.</p>
</div>

<div class="footnote" id="note22">
<p><span class="label"><a href="#tag22">22</a>.&#160;&#160;</span>L’Elpis Melena, nelle <i>Memorie</i> già citate, dice <i>Trovaigo</i>, ma deve
essere errore di scrittura o di stampa. Il Carrano, che riproduce esattamente
le <i>Memorie</i> originali, dice <i>Sauvaigo</i>. E Dumas lo segue.</p>
</div>

<div class="footnote" id="note23">
<p><span class="label"><a href="#tag23">23</a>.&#160;&#160;</span>Di queste parole restò memoria viva fra i vecchi conoscenti ed
amici di casa Garibaldi, e ce le riferì un egregio Nizzardo, che volle
favorirmi, con questa, molte altre notizie circa il suo celebre concittadino
e la sua famiglia.</p>
</div>

<div class="footnote" id="note24">
<p><span class="label"><a href="#tag24">24</a>.&#160;&#160;</span><i>Biografia di Giuseppe Garibaldi</i> compilata da <span class="smcap">Gio. Battista Cuneo</span>,
pag. 16. Genova, Regia Tipografia Ferrando.
</p>

<p>
Il Carrano suppone che il credente potesse essere Mazzini. Ma il Mazzini
stesso ci assicura di non aver conosciuto Garibaldi che l’anno
dopo a Marsiglia.</p>
</div>

<div class="footnote" id="note25">
<p><span class="label"><a href="#tag25">25</a>.&#160;&#160;</span>I preti di Firenze gli negarono la sepoltura! Ora dorme in Oneglia
sua patria.</p>
</div>

<div class="footnote" id="note26">
<p><span class="label"><a href="#tag26">26</a>.&#160;&#160;</span><i>Memorie</i> edite dal <span class="smcap">Carrano</span>, pag. 15.</p>
</div>

<div class="footnote" id="note27">
<p><span class="label"><a href="#tag27">27</a>.&#160;&#160;</span><i>Opere</i> di <i>G. Mazzini</i>. Milano, Daelli: <i>Politica</i>, vol. III, pag. 334.</p>
</div>

<div class="footnote" id="note28">
<p><span class="label"><a href="#tag28">28</a>.&#160;&#160;</span>Ecco il suo atto d’arruolamento quale venne estratto dalla <i>Matricola
del 1832</i>, vol. I, pag. 392:
</p>

<p>
«Marinaro di terza classe Garibaldi Giuseppe Maria per nome di
guerra <i>Cleombroto</i>, figlio di Domenico e di Rosa Raimondi, nato li 4 luglio
1807 a Nizza, provincia di Nizza, iscritto alla Matricola della Direzione
di Nizza il 27 febbraio 1832 al Nº 289.
</p>

<p>
»Assentato da Genova come marinaro di terza classe di leva li
26 dicembre 1833. Statura oncie 39¾. Capelli e ciglia rossicci, occhi
castagni, fronte spaziosa, naso aquilino, bocca media, mento tondo, viso
tondo, colorito naturale, segni apparenti....
</p>

<p>
»Imbarcato sul <i>Des Geneys</i> il 3 febbraio 1834. A. S. L. (assentatosi
senza licenza) dalla suddetta regia fregata il 4 febbraio 1834.»</p>
</div>

<div class="footnote" id="note29">
<p><span class="label"><a href="#tag29">29</a>.&#160;&#160;</span>Durante il mio soggiorno a Caprera non era facile indurre Garibaldi
a raccontare le sue avventure; ma su questa tornava egli medesimo
spesse volte e volontariamente, ed era uno degli esempi con cui
illustrava la vanità delle congiure mazziniane, delle quali non fu mai
ammiratore.</p>
</div>

<div class="footnote" id="note30">
<p><span class="label"><a href="#tag30">30</a>.&#160;&#160;</span>E non il <i>Nantomis</i>, come stampava forse per errore il Cariano; nè
il <i>Nagens</i>, come dice il Bordone.</p>
</div>

<div class="footnote" id="note31">
<p><span class="label"><a href="#tag31">31</a>.&#160;&#160;</span><i>Memorie</i> edite dal <span class="smcap">Carrano</span>, pag. 17.</p>
</div>

<div class="footnote" id="note32">
<p><span class="label"><a href="#tag32">32</a>.&#160;&#160;</span><i>Biografia di Giuseppe Garibaldi</i> compilata da <span class="smcap">G. B. Cuneo</span>, pag. 18.</p>
</div>

<div class="footnote" id="note33">
<p><span class="label"><a href="#tag33">33</a>.&#160;&#160;</span>Le <i>Memorie</i> del Carrano dicono <i>12</i>; quelle dell’Elpis Melena e il
Dumas <i>16</i>. Anche queste parole sono riferite con lievi varianti; ma il
senso è questo</p>
</div>

<div class="footnote" id="note34">
<p><span class="label"><a href="#tag34">34</a>.&#160;&#160;</span>Barca destinata alla pesca delle <i>garape</i>, pesce delicato del Brasile.</p>
</div>

<div class="footnote" id="note35">
<p><span class="label"><a href="#tag35">35</a>.&#160;&#160;</span>Intende della Banda Orientale, secondo nome dato all’Uruguay che
si trova sulla sponda orientale della Plata.</p>
</div>

<div class="footnote" id="note36">
<p><span class="label"><a href="#tag36">36</a>.&#160;&#160;</span>Piccolo fiume.</p>
</div>

<div class="footnote" id="note37">
<p><span class="label"><a href="#tag37">37</a>.&#160;&#160;</span>Specie di gazzella.</p>
</div>

<div class="footnote" id="note38">
<p><span class="label"><a href="#tag38">38</a>.&#160;&#160;</span><i>Memorie</i> edite dal <span class="smcap">Carrano</span>, pag. 25.</p>
</div>

<div class="footnote" id="note39">
<p><span class="label"><a href="#tag39">39</a>.&#160;&#160;</span>Nè il nome del capitano, nè quello del bastimento ci fu dato
accertare. Il Dumas dice: <i>un navire commandé par un Mahonais nommé
Don Lucas Tartanlo</i>. L’Elpis Melena: Luca <i>Tartabal von der Goelette
Pintosesco</i>. Il Carrano: <i>Lucas Tartabul della goeletta Pintaresco</i>.</p>
</div>

<div class="footnote" id="note40">
<p><span class="label"><a href="#tag40">40</a>.&#160;&#160;</span>A G. B. Cuneo appunto in quei giorni scriveva: «Circa ad evadermi,
ti basti che sono in questa condizione sulla mia parola d’onore.
Passo la maggior parte del giorno leggendo libri che l’instancabile
bontà del mio ospite mi provvede; talora nella sera d’un bel giorno vado
a passeggio, visito qualche conoscente, e guardo malinconicamente le
bellezze del paese, e mi ritiro a casa; altre volte esco a godere d’una
bella mattinata, e leggo, scrivo, e <i>sempre in cuore l’Italia</i>, e parlando con
dispetto io grido:
</p>

<div class="poem"><div class="stanza">
<p class="i01">Io la vorrei deserta</p>
<p class="i01">E i suoi palagi infranti</p>
<p class="i01 dotted">. . . . . . . . . . .</p>
<p class="i01">Pria che vederla trepida</p>
<p class="i01">Sotto il baston del Vandalo!</p>
</div></div>

<p>
La mia sorte è legata alla tua; guidati da un solo principio, consacrati
ad una causa, abbiamo rinunciato alla tranquillità e imposto silenzio a
tutte le passioni: ad onta dei giudizi leggeri ed inconsiderati della moltitudine,
che non riguarda sovente il nostro generoso proposito che sotto
l’aspetto d’interessate mire e d’ambizione, proseguiremo. Il testimonio
della coscienza ci basta.»</p>
</div>

<div class="footnote" id="note41">
<p><span class="label"><a href="#tag41">41</a>.&#160;&#160;</span>Il Cuneo aggiunge: «che lo strazio crudele era reso più osceno
ed atroce da una turba selvaggia che, affollatasi alla soglia della prigione
rimasta aperta, scherniva il sofferente e del martirio faceva argomento
di contumelie.»
</p>

<p>
Qua e là si legge che Garibaldi, quand’era impeso alla trave, si
vendicò sputando in faccia al suo carnefice. Può essere, ma nelle sue
<i>Memorie</i> non troviamo cenno alcuno del fatto.</p>
</div>

<div class="footnote" id="note42">
<p><span class="label"><a href="#tag42">42</a>.&#160;&#160;</span>Specie di thè brasiliano.</p>
</div>

<div class="footnote" id="note43">
<p><span class="label"><a href="#tag43">43</a>.&#160;&#160;</span>Al Brasile rammentano ancora il fatto; e a proposito di un canale
progettato, tra la laguna e Porto Allegre, il Siglo di Montevideo del
dicembre 1879, nº 4452, usciva con queste parole:
</p>

<p>
«<i>Canalizacion</i>. — Varios ingenieros brasileros han publicado un folleto
que versa sobre la apertura de un canal navegable entre el puerto
de la laguna y la ciudad de Porto Alegre. Referiendose a ese proyecto,
recuerda <i>O Cruzeiro</i> un episodio de la vida militar de Garibaldi. Ese
ilustrado caudillo hallandose al servicio de la revolucion republicana
riograndense, ejecuto la idea que hoy se agita, colocando tres lanchones
sobre ruedas y metiendolos en el Capivary: de manera que con esa parte
de <i>navegacion terrestre</i>, pudo entrar en la laguna con un solo barquetillo
pues los demos naufragaron en la costa de Taramanday.»</p>
</div>

<div class="footnote" id="note44">
<p><span class="label"><a href="#tag44">44</a>.&#160;&#160;</span><i>Memorie</i> edite dal <span class="smcap">Carrano</span>, pag. 46-47.</p>
</div>

<div class="footnote" id="note45">
<p><span class="label"><a href="#tag45">45</a>.&#160;&#160;</span>Non si confonda questa <i>Laguna</i>, vasto lago nella provincia di
Santa Caterina, e che dà il nome alla città di Laguna sopra nominata,
colla laguna <i>de los Patos</i>, posta nel Rio Grande, di cui si è discorso
finora.</p>
</div>

<div class="footnote" id="note46">
<p><span class="label"><a href="#tag46">46</a>.&#160;&#160;</span>Dal <i>Garibaldi’s Denkwurdigkeiten</i>, di <span class="smcap">Elpis Melena</span>, vol. I, pag. 84
e 85. Il Carrano sopprime il brano, e il Dumas al solito lo infrasca. Nel
rimanente tutta la storia d’Anita, tanto quella narrata fin qui, quanto
quella che avremo a narrare in seguito, l’abbiamo attinta a due fonti
per noi inoppugnabili: le <i>Memorie</i> di Garibaldi, le attestazioni di parenti
e amici suoi, o testimoni, o consapevoli per diretta notizia, de’ fatti.</p>
</div>

<div class="footnote" id="note47">
<p><span class="label"><a href="#tag47">47</a>.&#160;&#160;</span><i>Anta</i> è una bestia inoffensiva della mediocre altezza d’un somaro,
la cui carne è squisita, e il cuoio serve a vari lavori. Io non l’ho veduta
mai.</p>
</div>

<div class="footnote" id="note48">
<p><span class="label"><a href="#tag48">48</a>.&#160;&#160;</span><i>Piccada</i>, vale ancora <i>foresta</i>.</p>
</div>

<div class="footnote" id="note49">
<p><span class="label"><a href="#tag49">49</a>.&#160;&#160;</span>Specie di pino gigantesco.</p>
</div>

<div class="footnote" id="note50">
<p><span class="label"><a href="#tag50">50</a>.&#160;&#160;</span>Boschi.</p>
</div>

<div class="footnote" id="note51">
<p><span class="label"><a href="#tag51">51</a>.&#160;&#160;</span>Buchi ricoperti accuratamente con erbe, nei quali precipitando
l’incauto viandante, ne profittano i selvaggi per assalirlo.</p>
</div>

<div class="footnote" id="note52">
<p><span class="label"><a href="#tag52">52</a>.&#160;&#160;</span>Dal 1836 al 1842.</p>
</div>

<div class="footnote" id="note53">
<p><span class="label"><a href="#tag53">53</a>.&#160;&#160;</span><i>Les dissensions des Républiques de la Plata et les machinations du
Brésil</i>, pag. 2. Paris, E. Dentu libraire-éditeur, 1865.</p>
</div>

<div class="footnote" id="note54">
<p><span class="label"><a href="#tag54">54</a>.&#160;&#160;</span>Non dispiacerà forse il risapere che fra le sette prime famiglie
che vennero da <i>Buenos-Ayres</i> ad abitare la nuova città, una era tutta
di Genovesi, cioè Giorgio Borgès, sua moglie Maria Carrasco e quattro
di famiglia.
</p>

<p>
E che per <i>Borgès</i> si debba leggere <i>Borghesi</i>, e questo nome sia
fra gli antichissimi di Genova lo dimostra il prof. <span class="smcap">G. B. Brignardello</span>
nella sua <i>Memoria delle vicende dell’America meridionale e specialmente
di Montevideo nell’Uruguay</i>, pag. 31 e seg. Genova, 1879.</p>
</div>

<div class="footnote" id="note55">
<p><span class="label"><a href="#tag55">55</a>.&#160;&#160;</span><i>Glorias militares de los Españoles desde la mas remota antigüedad
hasta el presente</i>, tomo II, pag. 197. Cadiz, 1808.</p>
</div>

<div class="footnote" id="note56">
<p><span class="label"><a href="#tag56">56</a>.&#160;&#160;</span><i>Estudios historicos, politicos y sociales sobre el Rio de la Plata</i>,
por <span class="smcap">D. Alesandro Magariños Cervantes</span>, pag. 97. Paris, 1854.</p>
</div>

<div class="footnote" id="note57">
<p><span class="label"><a href="#tag57">57</a>.&#160;&#160;</span>In alcune provincie anzi, come nella Nuova Granata, fu piuttosto
diretto contro i Francesi ed i loro partigiani (<i>afrancesados</i>) che contro
gli Spagnuoli.</p>
</div>

<div class="footnote" id="note58">
<p><span class="label"><a href="#tag58">58</a>.&#160;&#160;</span>La posizione astronomica della Repubblica è fra il 55° e 61° longitudine
occidentale, e il 30° e 35° latitudine meridionale dal meridiano di
Parigi. Gli scrittori di Geografia fisica del paese s’accordano però nel
dire che le osservazioni meteorologiche vi sono ancora molto manchevoli
e imperfette.
</p>

<p>
Vedi <i>Elementi di Geografia fisica della Repubblica orientale dell’Uruguay</i>,
di <span class="smcap">Pietro Giralt</span>, membro dell’Istituto d’istruzione pubblica in
Montevideo. Versione italiana pubblicata per cura del Consolato generale
dell’Uruguay in Italia.
</p>

<p>
Poi: <i>La République orientale de l’Uruguay à l’Exposition de Vienne</i>,
par <span class="smcap">A. Vaillant.</span>
</p>

<table class="gener">
 <tr>
  <td>Estensione della Banda Orientale</td> <td class="num">Chilom. quad. 186,920.01</td>
 </tr>
 <tr>
  <td>Popolazione assoluta nel 1877</td> <td class="num">440,000.&#xfeff;—</td>
 </tr>
 <tr>
  <td>Popolazione relativa per ogni chilom. quadrato</td> <td class="center">2.4</td>
 </tr>
</table>

<p>
<i>Riassunto statistico per l’Esposizione Universale di Parigi, fatto dalla
Direzione di Statistica della Repubblica</i>. Montevideo, 1878.
</p>

<table class="gener">
 <tr>
  <td>Estensione dell’Argentina</td> <td class="num">Chilom. quad. 4,195,519.84</td>
 </tr>
 <tr>
  <td>Popolazione assoluta nel 1873</td> <td class="num">1,877,490.&#xfeff;—</td>
 </tr>
 <tr>
  <td>Popolazione relativa per ogni chilom. quadrato</td> <td class="center">0.6</td>
 </tr>
</table>

<p>
Oggi la popolazione assoluta è calcolata di 2,400,000.
</p>

<p>
Queste cifre risultano da un calcolo planimetrico eseguito nel 1873
e nel 1880 (<i>Die Bevölkerung der Erde</i>) da <span class="smcap">M. M. Behm et Wagner</span>, VI,
<i>Gotha 1880</i>, all’Istituto geografico F. Perthes di Gotha.</p>
</div>

<div class="footnote" id="note59">
<p><span class="label"><a href="#tag59">59</a>.&#160;&#160;</span>Serpente che prende il nome dal rosso vivo del corallo. Così il
<i>coguar</i> è una specie di leone più piccolo di quelli d’Africa e d’Asia.</p>
</div>

<div class="footnote" id="note60">
<p><span class="label"><a href="#tag60">60</a>.&#160;&#160;</span>Uno dei difensori di Montevideo contro gl’Inglesi nel 1807.</p>
</div>

<div class="footnote" id="note61">
<p><span class="label"><a href="#tag61">61</a>.&#160;&#160;</span>Il Saavedra favoriva la monarchia con un principe europeo.</p>
</div>

<div class="footnote" id="note62">
<p><span class="label"><a href="#tag62">62</a>.&#160;&#160;</span>Nel progetto di trattato da lui proposto il 16 giugno 1815 aveva
inchiuso quest’articolo:
</p>

<p>
«13º — Las Provincias y pueblos comprendidos desde la márgen
Oriental del Paraná hasta la Occidental, quedan en la forma inclusa en
el primier artículo de este Tratado, como igualmente las provincias de
Santa-Fé y Cordoba hasta que voluntariamte no querian separarse de la
proteccion de la Banda Oriental del Uruguay y direccion del gefe de los
orientales.» <i>Bosquejo histórico de la República oriental del Uruguay</i>,
pag. 76.</p>
</div>

<div class="footnote" id="note63">
<p><span class="label"><a href="#tag63">63</a>.&#160;&#160;</span>Parole del vicerè di Buenos-Ayres, Don Nicola de Arredondo, tolte
dal libro: <i>Estudios históricos, politicos y sociales sobre el Rio de la Plata</i>,
por <span class="smcap">D. Aleyandro Magariños Cervantes</span>, ec., pag. 90. Paris, tip. Ad. Blondeau,
1854.</p>
</div>

<div class="footnote" id="note64">
<p><span class="label"><a href="#tag64">64</a>.&#160;&#160;</span>Vi è un quadro rappresentante <i>El Juramento de Los 33</i>, opera del
pittore uruguayano Blanos (ora dimorante a Firenze). Ecco i nomi di
que’ valorosi, ai quali forse pensò il venturo capitano dei Mille:
</p>

<ul>
<li>&#160;&#160;1. Ignacio Nuñez.</li>
<li>&#160;&#160;2. Juan Acosta.</li>
<li>&#160;&#160;3. Felipe Carapé.</li>
<li>&#160;&#160;4. Juan Rosas.</li>
<li>&#160;&#160;5. Celedonio Rojas.</li>
<li>&#160;&#160;6. Manuel Melendez.</li>
<li>&#160;&#160;7. Avelino Miranda.</li>
<li>&#160;&#160;8. Agustin Velasquez.</li>
<li>&#160;&#160;9. Manuel Freire.</li>
<li>10. Joaquin Artigas.</li>
<li>11. Gregorio Sanabria.</li>
<li>12. Santiago Nievas.</li>
<li>13. Santiago Gadea.</li>
<li>14. Ignacio Medina.</li>
<li>15. Jacinto Trapani.</li>
<li>16. Luciano Romero.</li>
<li>17. Juan Spikermann.</li>
<li>18. Pablo Zufriategui.</li>
<li>19. Simon del Pino.</li>
<li>20. Manuel Lavalleja.</li>
<li>21. Juan Antonio Lavalleja.</li>
<li>22. Atanasio Sierra.</li>
<li>23. Manuel Oribe.</li>
<li>24. Andrés Spikermann.</li>
<li>25. Ramon Ortiz.</li>
<li>26. Basilio Aranjo.</li>
<li>27. Juan Ortiz.</li>
<li>28. Pantaleon Artigas.</li>
<li>29. Andrés Areguati.</li>
<li>30. Andrés Chebeste.</li>
<li>31. Francisco Lavalleja.</li>
<li>32. Dionisio Oribe.</li>
<li>33. Carmelo Colman.</li>
</ul>
</div>

<div class="footnote" id="note65">
<p><span class="label"><a href="#tag65">65</a>.&#160;&#160;</span><span class="smcap">Sarmiento</span>, <i>Civilisation et barbarie</i>. Vedine l’ampio sunto nella
<i>Revue des Deux-Mondes</i>, 1º ottobre 1846, fattone da <span class="smcap">Carlo di Mazade</span>.</p>
</div>

<div class="footnote" id="note66">
<p><span class="label"><a href="#tag66">66</a>.&#160;&#160;</span>Taverne di campagna.</p>
</div>

<div class="footnote" id="note67">
<p><span class="label"><a href="#tag67">67</a>.&#160;&#160;</span><span class="smcap">Magariños Cervantes</span>, op. cit.</p>
</div>

<div class="footnote" id="note68">
<p><span class="label"><a href="#tag68">68</a>.&#160;&#160;</span><i>Horca</i> vuol dire nell’istesso tempo <i>covone</i> e <i>forca</i>. Laonde <i>Mas-horca:
più forca</i> e <i>più unione</i>; o l’unione che si cementa nel sangue
de’ patiboli.</p>
</div>

<div class="footnote" id="note69">
<p><span class="label"><a href="#tag69">69</a>.&#160;&#160;</span>Vedi i <i>Decreti dei Governatori di Tucuman de Calamarca e Corrientes</i>,
in <span class="smcap">Magariños Cervantes</span>, pag. 223.
</p>

<p>
Il primo di que’ Decreti dice:
</p>

<p>
«Todos les Argentinos estan autorizados á quitar la vida á los comprendidos
en el anterior artículo, en qualquier lugar del territorio de la
República, etc.»
</p>

<p>
Il secondo più esplicitamente:
</p>

<p>
«Considerando que es un crímen el mirar á los malvados facinerosos
con clemencia, etc.
</p>

<p>
»Art. 1º — Quedan proscritos <i>para siempre y fuera de la ley</i>, todos
los individuos de uno y otro sexo que se hallan alistados en las
filas de las dos divisiones de bandidos y malvados salvages inmundos
unitarios.»</p>
</div>

<div class="footnote" id="note70">
<p><span class="label"><a href="#tag70">70</a>.&#160;&#160;</span><span class="smcap">Magariños Cervantes</span>, op. cit., pag. 10.</p>
</div>

<div class="footnote" id="note71">
<p><span class="label"><a href="#tag71">71</a>.&#160;&#160;</span>Un ufficiale francese, il signor <span class="smcap">Ferdinand Durand</span>, in un suo pregevole
lavoro intitolato: <i>Précis de l’Histoire politique et militaire des
Etats de Rio de la Plata</i>, nello <i>Spectateur Militaire</i> (febbraio e marzo 1852),
dice a questo punto, «che l’Echague marciava contro Montevideo, ma
che vistolo occupato dai Francesi (i quali per confessione sua non erano
più di quattrocento) rinunciò ad assediarli, e mosse invece contro il Ribera
a Chagancia.» Questo, se non è una vanteria francese, è manifestamente
un grosso errore militare: l’Echague non poteva mai impegnarsi
ad assediare Montevideo, quando aveva sui fianchi a poche leghe
tutto l’esercito del Ribera, intatto e impaziente di combattere.</p>
</div>

<div class="footnote" id="note72">
<p><span class="label"><a href="#tag72">72</a>.&#160;&#160;</span>Vedi <span class="smcap">Andrés Lamas</span>, <i>Apuntes históricos de las agresiones de Rosas
contra la independencia de la República oriental del Uruguay</i>.
</p>

<p>
Nella Nota 34 si legge:
</p>

<p>
«Libres los despojos humanos del general Lavalle en tierra boliviana,
por el heroico sacrificio de los patriotas que los custodiaban,
Oribe en su despecho <i>reclamó la estradicion de aquellos restos</i>. El general
Urdimenea rechazó con horror tan atroz proposicion.»</p>
</div>

<div class="footnote" id="note73">
<p><span class="label"><a href="#tag73">73</a>.&#160;&#160;</span>Ciò è attestato dall’<i>Atto matrimoniale</i> che pubblichiamo più innanzi
a pag. 377-78, in nota.</p>
</div>

<div class="footnote" id="note74">
<p><span class="label"><a href="#tag74">74</a>.&#160;&#160;</span>Dal <i>Garibaldi’s Denkwurdigkeiten</i> di <span class="smcap">Elpis Melena</span>, vol. I. Il Carrano
abbrevia, il Dumas inventa; la sola Elpis Melena si sforza a tradurre
alla lettera il testo delle <i>Memorie</i> originali che aveva tra mano.
Noi però, ritraducendo, usiamo, rispetto alla forma, d’una certa libertà,
anche perchè non siamo ben sicuri se la traduttrice abbia sempre intesa
o riprodotta fedelmente la locuzione italiana.</p>
</div>

<div class="footnote" id="note75">
<p><span class="label"><a href="#tag75">75</a>.&#160;&#160;</span>Traduciamo alla lettera la frase del testo Elpis Melena, ma confessiamo
sinceramente di non intenderla. Come una squadra che navigava
in acque basse avesse bisogno di accrescere la propria zavorra, nessuno
l’intenderà mai, molto meno che avesse bisogno di fare quest’operazione
nell’imminenza d’un combattimento. Forse la traduttrice ha voltato male
una frase di Garibaldi, o si è spiegato poco chiaramente egli stesso.</p>
</div>

<div class="footnote" id="note76">
<p><span class="label"><a href="#tag76">76</a>.&#160;&#160;</span><span class="smcap">Wright</span>, autore del <i>Siège de Montevideo</i>, citato da <span class="smcap">A. Dumas</span> padre,
nel suo eccellente libro: <i>Montevideo ou une nouvelle Troje</i> (Paris, Nap.
Chaix, 1850), dettatogli può dirsi dal general Pacheco, ministro allora
dell’Uruguay a Parigi.</p>
</div>

<div class="footnote" id="note77">
<p><span class="label"><a href="#tag77">77</a>.&#160;&#160;</span>Vedi <i>Spectateur militaire</i>, febbraio, marzo e aprile 1852. — <i>Précis
de l’Histoire politique et militaire des États de Rio de la Plata</i>, par <span class="smcap">Ferdinand
Durand</span>; studio militare che ci fu di utilissima guida.</p>
</div>

<div class="footnote" id="note78">
<p><span class="label"><a href="#tag78">78</a>.&#160;&#160;</span>Propriamente d’Alzate.</p>
</div>

<div class="footnote" id="note79">
<p><span class="label"><a href="#tag79">79</a>.&#160;&#160;</span>Il generale Sacchi ci diede i nomi di quei due ufficiali; si chiamavano
Larini e Ferretti; e sta bene che la storia serbi loro il posticciuolo
d’infamia che si sono meritati.</p>
</div>

<div class="footnote" id="note80">
<p><span class="label"><a href="#tag80">80</a>.&#160;&#160;</span>Il Dumas narra il fatto con molte frangie di particolari romanzeschi;
e noi, come sempre, ci atteniamo alla più genuina, cioè alla tedesca,
tanto più che, se fosse vera la versione del Dumas, il fatto di Garibaldi
si aggraverebbe.</p>
</div>

<div class="footnote" id="note81">
<p><span class="label"><a href="#tag81">81</a>.&#160;&#160;</span>Lo stesso capo dei 33.</p>
</div>

<div class="footnote" id="note82">
<p><span class="label"><a href="#tag82">82</a>.&#160;&#160;</span>In un manoscritto di <i>Ricordi</i> inediti da lui gentilmente favoritoci.</p>
</div>

<div class="footnote" id="note83">
<p><span class="label"><a href="#tag83">83</a>.&#160;&#160;</span>Crediamo voglia intendere l’<i>Himno Nacional</i> orientale, scritto dal
<span class="smcap">Figuerroa</span>, il miglior poeta dell’Uruguay. Lo riproduciamo qui per intero.
</p>

<div class="poem"><div class="stanza">
<p class="i02">  Libertad, Libertad, Orientales,</p>
<p class="i01">Este grito á la Patria salvò,</p>
<p class="i01">Que sus bravos en fieras batallas</p>
<p class="i01">De entusiasmo sublime inflamò,</p>
<p class="i01">De este don sacrosanto la gloria</p>
<p class="i01">Merecimos.... Tiranos, temblad!</p>
<p class="i01">Libertad en la lid clamaremos</p>
<p class="i01">Y muriendo tambien libertad!</p>
<p class="i02">  Orientales, mirad la bandera</p>
<p class="i01">De heroismo fulgente crisol:</p>
<p class="i01">Nuestras lanzas defienden sa brilla</p>
<p class="i01">Nadie insulte la imágen del Sol!</p>
<p class="i01">De los fueros civiles el goce</p>
<p class="i01">Sostengamos, y el código fiel</p>
<p class="i01">Veneremos inmune, y glorioso</p>
<p class="i01">Como el arca sagrada Israel.</p>
<p class="i02">  De las leyes al númen juremos</p>
<p class="i01">Igualdad, patriotismo, y union,</p>
<p class="i01">Immolando en sus aras divinas</p>
<p class="i01">Ciegos odios y negra ambicion;</p>
<p class="i01">Y hallaran los que fieros insulten</p>
<p class="i01">La grandeza del pueblo Oriental,</p>
<p class="i01">Si enemigos, la lanza de Marte,</p>
<p class="i01">Si tiranos, de Bruto el puñal.</p>

</div><div class="stanza">
<p class="i06">CORO.</p>

</div><div class="stanza">
<p class="i02">  Orientales, la Patria ó la tumba!</p>
<p class="i01">Libertad ó con gloria morir!</p>
<p class="i01">Es el voto que el alma pronuncia</p>
<p class="i01">Y que heróicos sabremos cumplir!</p>
</div></div>
</div>

<div class="footnote" id="note84">
<p><span class="label"><a href="#tag84">84</a>.&#160;&#160;</span>Questi e i seguenti sono tratti dai <i>Documenti intorno a Garibaldi
e la Legione italiana a Montevideo</i>, pubblicati per cura del colonnello
<span class="smcap">E. De Laugier</span>. Firenze, tip. Fumagalli, 1846.</p>
</div>

<div class="footnote" id="note85">
<p><span class="label"><a href="#tag85">85</a>.&#160;&#160;</span>Al Decreto tenne dietro il seguente Ordine del giorno del Ministro
della guerra, in virtù del quale tutta la guarnigione doveva sfilare in
colonna d’onore davanti a tutta quella parte della Legione che era rimasta
nella capitale:
</p>

<p>
«Per dare ai prodi nostri compagni d’arme, che s’immortalarono
nei campi di Sant’Antonio, una rilevante prova della stima in cui si
tiene l’esercito, del quale hanno illustrato la gloria in quel memorabile
combattimento, il comandante delle armi dispone:
</p>

<p>
1º Il giorno 15 del corrente, giorno segnalato dall’Autorità per
consegnare alla Legione italiana la copia del Decreto che precede, vi
sarà una grande parata della guarnigione, che si schiererà, ad eccezione
della Legione italiana, nella strada del Menado, appoggiando la diritta
nella piazzetta della medesima, e nell’ordine che indicherà lo Stato
Maggiore.
</p>

<p>
2º La Legione italiana si schiererà nella Plaza de la Costitucion,
dando le spalle alla Cattedrale, ed ivi riceverà la copia suddetta, che le
sarà consegnata da una Deputazione presieduta dal signor colonnello
Francesco Vajes, e composta di un capo, un ufiziale, un sergente e un
soldato di ogni corpo.
</p>

<p>
3º Incorporata la Deputazione ai corpi rispettivi, la guarnigione
si dirigerà alla piazza indicata, sfilando in colonna di onore davanti alla
Legione italiana; e in questo mentre i capi dei corpi saluteranno, con
Evviva la Patria, il generale Garibaldi e i suoi prodi compagni.
</p>

<p>
4º Le schiere dovranno essere allineate alle 10 della mattina.
</p>

<p>
5º Verranno consegnate copie autentiche di quest’Ordine generale
alla Legione italiana e al signor generale Garibaldi.
</p>

<p class="indr">
Pacheco J. Obes.»
</p>
</div>

<div class="footnote" id="note86">
<p><span class="label"><a href="#tag86">86</a>.&#160;&#160;</span>Lo togliamo dal Cuneo, che dice avere in suo potere l’autografo.
Egli aggiunge poi con la nota:
</p>

<p>
«Queste parole dell’Ammiraglio francese non possono far allusione
che alle ripetute calunnie a carico degl’Italiani apparse ne’ giornali
francesi intorno all’occupazione della Colonia, e specialmente ad articoli
pubblicati nella <i>Presse</i>, generalmente attribuiti al signor Page, comandante
del brigantino <i>Ducoëidic</i>, il quale trovavasi dinanzi alla Colonia
all’epoca dell’occupazione suddetta, e traeva coi cannoni sugl’Italiani
sbarcati, in luogo di mitragliare i nemici. Il signor Page è tenuto nel
Rio della Plata come interessato partigiano di Rosas. Era ministro di
Francia in Montevideo il barone Deffandis.» — <span class="smcap">Cuneo</span>, <i>Biografia di
Giuseppe Garibaldi</i>. Genova, Regia tip. Ferrando, pag. 35.</p>
</div>

<div class="footnote" id="note87">
<p><span class="label"><a href="#tag87">87</a>.&#160;&#160;</span>Anche un uffiziale del <i>D’Assaz</i>, brigantino da guerra francese, confermava
col racconto di fatti particolari le maraviglie destate dal fatto
prodigioso.
</p>

<p>
«Le notizie dell’Uruguay sono che Servando Gomez è stato battuto
da Garibaldi e Baez. Di 1200 uomini di cavalleria e 300 fanti ne ha
perduti 500; 250 furono trovati morti sul campo nella prima sortita,
e 124 la seconda; quattro carri pieni di feriti furono presi due giorni
dopo. Garibaldi aveva 200 uomini; ebbe 33 morti e 53 feriti, tra i quali
ultimi quasi tutti gli ufficiali. Baez ebbe 18 uomini resi inabili all’armi.
Il generale Medina arrivò al Salto il 9 febbraio con 280 uomini.»</p>
</div>

<div class="footnote" id="note88">
<p><span class="label"><a href="#tag88">88</a>.&#160;&#160;</span>Vedi i N<sup>ri</sup> 23 e 30 luglio, e 3, 6, 10, 13, 17 agosto 1847 di quel
giornale.</p>
</div>

<div class="footnote" id="note89">
<p><span class="label"><a href="#tag89">89</a>.&#160;&#160;</span>Giovane allora, ora è il commendatore Giuseppe Bertoldi, membro
del Consiglio superiore dell’Istruzione pubblica. Noi riproduciamo qui
tutto il suo Inno non tanto come saggio della sua facoltà poetica, quanto
come un documento storico, che fa al tempo stesso bella testimonianza
dell’antico e generoso amor patrio del poeta:
</p>

<div class="poem"><div class="stanza">
<p class="i02">  Beato l’uom che al gemito</p>
<p class="i01">Della sua patria oppressa,</p>
<p class="i01">Poichè di molti secoli</p>
<p class="i01">L’onta pesò sovr’essa,</p>
<p class="i01">Si sveglia, e il formidabile</p>
<p class="i01">Suo brando impugna in nome del Signor!</p>
<p class="i02">  E pien della magnanima</p>
<p class="i01">Ira di mille petti,</p>
<p class="i01">Là dove più fiammeggiano</p>
<p class="i01">Gli acciari ed i moschetti,</p>
<p class="i01">Fra il denso fumo e gli orridi</p>
<p class="i01">Rimbombi, cerca dei nemici il cuor.</p>
<p class="i02">  Da noi perdono impetrino</p>
<p class="i01">Gli oltraggi a noi sol fatti:</p>
<p class="i01">Dei popoli le lagrime,</p>
<p class="i01">I violati patti</p>
<p class="i01">Quaggiù non si perdonano,</p>
<p class="i01">E il ferro appena cancellar li può.</p>
<p class="i02">  Confida negli eserciti,</p>
<p class="i01">Empio oppressor, confida;</p>
<p class="i01">Prepara Iddio le folgori</p>
<p class="i01">E a un braccio sol le affida;</p>
<p class="i01">Cadde il gigante esanime</p>
<p class="i01">Al primo sasso che un fanciul lanciò.</p>
<p class="i02">  Oh! ben festeggi, o Genova,</p>
<p class="i01">La secolar vittoria,</p>
<p class="i01">Che conquistava un Davide</p>
<p class="i01">Alla tua bella istoria,</p>
<p class="i01">E fece all’implacabile</p>
<p class="i01">Aquila le battute ugne tremar.</p>
<p class="i02">  Or leva dai marmorei</p>
<p class="i01">Palagi il capo altero;</p>
<p class="i01">China lo sguardo all’Isole</p>
<p class="i01">Che il tuo divin nocchiero</p>
<p class="i01">Cercò sotto astri incogniti,</p>
<p class="i01">Fra le procelle d’intentato mar.</p>
<p class="i02">  Chi sono quei fortissimi,</p>
<p class="i01">Che vinto il lungo assalto</p>
<p class="i01">D’un oste innumerevole</p>
<p class="i01">Entran festanti in Salto?</p>
<p class="i01">Per chi quel serto intrecciano?</p>
<p class="i01">Di chi parla quel cantico guerrier?</p>
<p class="i02">  Itali sono, ed italo</p>
<p class="i01">È il Condottier dei forti;</p>
<p class="i01">Un giogo iniquo a frangere</p>
<p class="i01">Si sfidan mille morti,</p>
<p class="i01">Ogni terreno è patria,</p>
<p class="i01">Nessun popolo a noi vive stranier.</p>
<p class="i02">  Chi ne’ tuoi chiusi oracoli</p>
<p class="i01">Può penetrar, gran Dio?</p>
<p class="i01">Tu dei più eletti spiriti</p>
<p class="i01">Vedovi il suol natío;</p>
<p class="i01">Tu lasci qui nell’ozio</p>
<p class="i01">Tanta gagliarda gioventù morir;</p>
<p class="i02">  E va Gioberti, vindice</p>
<p class="i01">Dell’italo pensiero,</p>
<p class="i01">Ad erger su gli elvetici</p>
<p class="i01">Dirupi un trono al Vero;</p>
<p class="i01">È Garibaldi un fulmine</p>
<p class="i01">Che fa l’americane acque stupir.</p>
<p class="i02">  Quando su noi le barbare</p>
<p class="i01">Orde stendean gli artigli,</p>
<p class="i01">E la demente Italia</p>
<p class="i01">Col sangue de’ suoi figli,</p>
<p class="i01">Con l’oro suo mercavasi</p>
<p class="i01">Eterno vitupero, e servitù;</p>
<p class="i02">  Signore, il tuo giudicio</p>
<p class="i01">Era tremendo allora;</p>
<p class="i01">Ma se di pochi e splendidi</p>
<p class="i01">Esempi ancor s’onora,</p>
<p class="i01">A serbar vivo un popolo</p>
<p class="i01">Basta il pensier d’un solo e la virtù.</p>
<p class="i02">  Della grand’alma prodigo</p>
<p class="i01">Per la non sua contrada,</p>
<p class="i01">Altro ei non chiede in premio</p>
<p class="i01">Che un tetto ed una spada,</p>
<p class="i01">Molte battaglie e vittime</p>
<p class="i01">E degli ospiti suoi la libertà.</p>
<p class="i02">  A noi concedi, o libero</p>
<p class="i01">Di Washington nipote,</p>
<p class="i01">Il trionfale cantico:</p>
<p class="i01">Bello di patrie note,</p>
<p class="i01">Più dolce nella memore</p>
<p class="i01">Alma del nostro Eroe discenderà.</p>
<p class="i02">  E noi scemiam gl’ignobili</p>
<p class="i01">Trionfi dei conviti;</p>
<p class="i01">Noi defraudiam d’un vacuo</p>
<p class="i01">Concento i molli uditi;</p>
<p class="i01">E dica al mondo un povero</p>
<p class="i01">Don che la madre di quei prodi è qui;</p>
<p class="i02">  Sappiano i nostri parvoli</p>
<p class="i01">Il nome del Campione</p>
<p class="i01">Con le dipinte immagini</p>
<p class="i01">Dell’itala Legione</p>
<p class="i01">Di trastullarsi godano,</p>
<p class="i01">Per sorger essi ad emularla un dì.</p>
<p class="i02">  Già fra le rotte tenebre</p>
<p class="i01">Penetra un raggio e splende,</p>
<p class="i01">I volti si conoscono,</p>
<p class="i01">Lo sguardo si comprende:</p>
<p class="i01">Nostre non son le fertili</p>
<p class="i01">Campagne, e nostro questo ciel non è?</p>
<p class="i02">  Appiè dell’Alpi battono</p>
<p class="i01">Polsi di vita ardenti,</p>
<p class="i01">Sorgon concordi, indomiti</p>
<p class="i01">Voleri ed alte menti;</p>
<p class="i01">Come dell’arme il fremito</p>
<p class="i01">Suoni il vero giocondo al cuor del Re.</p>
<p class="i02">  Non affrettiam precipiti</p>
<p class="i01">Il giorno glorioso;</p>
<p class="i01">Quel giorno è nella provvida</p>
<p class="i01">Mente di Dio nascoso;</p>
<p class="i01">Allor che la sua vindice</p>
<p class="i01">Destra folgoreggiando accennerà.</p>
<p class="i02">  E noi sorgiam terribili</p>
<p class="i01">Dai campi e dagli spaldi;</p>
<p class="i01">In ogni seno palpiti</p>
<p class="i01">Il cuor di Garibaldi:</p>
<p class="i01">Beato l’uom che l’anima</p>
<p class="i01">In quel santo conflitto esalerà!</p>
</div></div>
</div>

<div class="footnote" id="note90">
<p><span class="label"><a href="#tag90">90</a>.&#160;&#160;</span>Mancandocene il testo originale, la togliamo dalla traduzione italiana
delle <i>Memorie</i> di A. Dumas, fatta da <span class="smcap">Vincenzo Bellagambi</span>. Firenze,
Pietro Del Corona, 1862.</p>
</div>

<div class="footnote" id="note91">
<p><span class="label"><a href="#tag91">91</a>.&#160;&#160;</span>Il Cuneo dice che la lettera del Bedini aveva la data 14 novembre,
e ne dà questo sunto per esteso:
</p>

<p>
«Sento il dovere di significarle senza indugio che quanto in essa
si contiene (nella lettera di Garibaldi) di devoto e di generoso verso il
Sommo Pontefice regnante è veramente degno di cuori italiani, e merita
riconoscenza ed elogio.
</p>

<p>
Col pacchetto inglese che partì ieri trasmisi l’indicato foglio a
Roma, onde siano eccitati anche in più elevati petti i medesimi sentimenti.
Se la distanza di tutto un emisfero può impedire di profittare di
<i>magnanime offerte</i>, non ne sarà mai diminuita nè menomata la soddisfazione
nel riceverle.» Conchiudeva con questo voto: «Quelli che si trovano
sotto la sua direzione, deh! che sian sempre degni del nome che
li onora e del sangue che li scalda! Con questo voto sincerissimo accompagno
l’augurio, ec. ec.»</p>
</div>

<div class="footnote" id="note92">
<p><span class="label"><a href="#tag92">92</a>.&#160;&#160;</span>Dobbiamo il documento alla cortesia del generale Giacomo Medici,
che ci fa largo di molte altre carte e notizie.</p>
</div>

<div class="footnote" id="note93">
<p><span class="label"><a href="#tag93">93</a>.&#160;&#160;</span>Nei giornali vedemmo spesso confusi i due nomi. Il signor Giacomo
Antonini, che abitava a Montevideo ne’ giorni della partenza di Garibaldi,
ci chiarì finalmente la causa della confusione. Il <i>Bifronte</i> venne ribattezzato
<i>La Speranza</i> col consenso del Console sardo.</p>
</div>

<div class="footnote" id="note94">
<p><span class="label"><a href="#tag94">94</a>.&#160;&#160;</span><span class="smcap">Pacheco y Obes</span>, <i>Réponse aux détracteurs de Montevideo</i>. Paris, 1849.</p>
</div>

<div class="footnote" id="note95">
<p><span class="label"><a href="#tag95">95</a>.&#160;&#160;</span><span class="smcap">Pacheco y Obes</span>, op. cit.</p>
</div>

<div class="footnote" id="note96">
<p><span class="label"><a href="#tag96">96</a>.&#160;&#160;</span>Così le parole di Lord Howden come quelle di Garibaldi sono riferite
dal <span class="smcap">Cuneo</span> nella sua <i>Biografia</i>, e nelle <i>Memorie</i> edite dal <span class="smcap">Carrano</span>
più volte citato.</p>
</div>

<div class="footnote" id="note97">
<p><span class="label"><a href="#tag97">97</a>.&#160;&#160;</span>L’episodio ci fu narrato tal quale dal generale Gaetano Sacchi.</p>
</div>

<div class="footnote" id="note98">
<p><span class="label"><a href="#tag98">98</a>.&#160;&#160;</span>Nella <i>Concordia</i> del 19 giugno 1848 si leggeva:
</p>

<p>
«<i>Cronaca politica</i>. — Si legge nell’<i>Echo des Alpes Maritimes</i>: Un
naviglio sardo proveniente da Montevideo annunzia che partì da questa
città nello stesso tempo che una fregata di trentasei cannoni (?), sulla
quale si trova il generale Garibaldi colla Legione italiana. Il capitano
aggiunge che navigò con questa fregata sino al golfo di Lione, dove i
due navigli destinati per Genova si dovettero separare in causa del cattivo
tempo. Ciò vuol dire che non possiamo tardare a vedere il valoroso
Generale e complimentarlo.»</p>
</div>

<div class="footnote" id="note99">
<p><span class="label"><a href="#tag99">99</a>.&#160;&#160;</span>Anche un carteggio del 27 giugno 1848, diretto da Nizza alla Concordia
di Torino, confermava, ampliandolo, il discorso tenuto da Garibaldi
al banchetto di Nizza, e noi lo riproduciamo per documento:
</p>

<p>
«Giungendo direttamente a Nizza da Montevideo, egli ignorava tutto
quanto era succeduto in Europa dappoi il mese di gennaio, ed era talmente
digiuno delle cose nostre, che, temendovi ancora il capestro e le
persecuzioni del 1833, entrò nel nostro porto inalberando sulla di lui
nave la bandiera di Montevideo; ma quantunque..... (<i>Qui il manoscritto,
da cui togliamo questi estratti della</i> Concordia, <i>ha una frase incompiuta
e forse sbagliata dal copista, che omettiamo</i>) col cuore ulcerato
dall’esiglio, conobbe tosto quale giustamente fosse l’attuale nostra
condizione, e ne presentì i bisogni. Fu sempre repubblicano, e s’avvide
che pel bene d’Italia rinunciare pur doveva alle inveterate sue convinzioni
per francamente unirsi a Carlo Alberto, ed alle sole forme
di governo che sono in armonia colle necessità della Patria, e proclamò
altamente l’unione e la perseveranza nel gran principio che
l’Italia <i>deve fare da sè!</i> Disse quindi in occasione dell’offertogli banchetto:
<i>Tutti quei che mi conoscono sanno se io sia mai stato favorevole
alla causa dei re; ma questo fu solo perchè allora i Principi facevano il
male d’Italia; ma invece io sono realista e vengo ad esibirmi coi miei al
Re di Sardegna che s’è fatto il rigeneratore della nostra Penisola, e sono
per lui pronto a versare tutto il mio sangue; io sono certo che tutti gli
Italiani la pensano al pari di me; vorrei potervi provare, o miei concittadini,
che non ho mai dimenticato il mio suolo natale, e che la fraterna
vostra accoglienza mi sta impressa nel cuore. Viva l’Italia! Viva il Re!
Viva Nizza!</i>
</p>

<p>
E quando poi questo nostro illustre concittadino sentiva alcuni
di quei pochi, i quali affermano che gl’Italiani nulla possono senza l’aiuto
della Francia, ne arrossiva per loro e con rabbia esclamava: <i>Se gli uomini
temono, radunerò le donne italiane che basteranno a cacciare gli Austriaci</i>.
Ed a coloro poi che accorrevano volontari sotto il suo comando,
diceva: <i>Non credetevi che io vi conduca a gozzovigliare; chè vi toccherà
invece patire la fame e la sete, e di dormire sul nudo terreno, a cielo scoperto,
e di reggere ad ogni sorta di fatiche e di pericoli, giacchè la mia
Legione non indietreggia; e non intendo, per Dio, che abbia mai ad indietreggiare.</i>»</p>
</div>

<div class="footnote" id="note100">
<p><span class="label"><a href="#tag100">100</a>.&#160;&#160;</span>Dei giornali di Nizza e di Genova chi dice novanta, e chi censessanta.
La prima cifra è evidentemente sbagliata, perchè ne aveva condotti
seco soltanto dall’America ottanta, e n’avea già reclutati in Nizza
circa settanta. Dicendo circa cencinquanta, crediamo essere più prossimi
al vero.</p>
</div>

<div class="footnote" id="note101">
<p><span class="label"><a href="#tag101">101</a>.&#160;&#160;</span>La <i>Concordia</i>, in una corrispondenza da Genova del 29 giugno,
parla del suo arrivo così:
</p>

<p>
«Ti scrivo in tutta fretta per dirti che il prode Garibaldi è giunto
ora in porto con novanta uomini della sua invitta Legione. Garibaldi scenderà
a terra incognitamente. In questo punto (ore 1 pom.) sono discesi
sul ponte reale i legionari e defilano a suon di tromba, preceduti dalla
bandiera italiana, collo scudo di Savoia, e dalla loro propria. Sono tutti
giovani alti, robusti e pieni di vita; la maggior parte sono nostri, come
Italiani. Strepitosi applausi vengono innalzati sul loro passaggio, dal popolo
che si accalca lungo le vie. Essi verranno ospitati nei quartieri militari
di San Leonardo.»
</p>

<p>
E un’altra notizia del 30 giugno aggiunge questi particolari:
</p>

<p>
«Il prode Garibaldi scese a terra ieri verso le due del pomeriggio,
e recossi difilato ad abbracciare il povero Anzani infermo. Si portò poscia
a far visita al Governatore ed ai sindaci, dai quali fu accolto con
tutti quei riguardi che meritano le eminenti sue virtù militari. Il Garibaldi
era in abito borghese; ed il popolo schieratosi sul suo passaggio
lo accolse con un sonoro batter di palme e di viva strepitosi. Egli ha con
sè centosessanta legionari, metà dei quali appartengono alla famosa Legione
italiana di Montevideo; gli altri sono nuovi arruolatisi recentemente.
Molti ufficiali incanutiti negli stenti della guerra, infiammati dal santo
amor di patria, hanno rinunciato al loro grado ed ai loro onorarii per
correre in Italia e militarvi nella guerra santa da semplici soldati.»</p>
</div>

<div class="footnote" id="note102">
<p><span class="label"><a href="#tag102">102</a>.&#160;&#160;</span>Il <span class="smcap">Vecchi</span> (<i>La Italia, Storia di due anni</i>, vol. I, pag. 216) mette
in bocca a Garibaldi queste parole:
</p>

<p>
«Sire, ho combattuto in terra straniera per la libertà d’un paese
ospitale, e Dio benedisse alle armi nostre, illustrando il nome dei legionari
italiani. Con pochi de’ miei giunsi anche in tempo per la impresa
onorata. Ho qui dentro un cuore che ama l’Italia davvero, e richiede a
mercede di poter operare cogli altri ciò che ridondi in di lei vantaggio
e onore.»
</p>

<p>
Il Re rispondeva aprisse quel suo desiderio ai ministri, dolergli non
poterlo fare di per sè stesso, e accomiatollo con gentili testimonianze
d’affetto.
</p>

<p>
Non sappiamo dove le abbia tolte. Noi non le abbiamo vedute riferite
in alcun altro luogo. Se i sentimenti sono probabili, lo stile non è
certamente quello di Garibaldi.
</p>

<p>
Anche il Boggio fa addirittura una scena drammatica dell’incontro
di Garibaldi con Carlo Alberto.</p>
</div>

<div class="footnote" id="note103">
<p><span class="label"><a href="#tag103">103</a>.&#160;&#160;</span>Garibaldi arringava il popolo dal balcone della <i>Bella Venezia</i>, e
diceva nell’usato suo stile: «Cari Milanesi! Vi son grato delle vostre
ovazioni, ma questo non è tempo da gridi e da ciarle; è tempo da fatti.
Pur troppo lo sgherro nemico ha ripreso lena e coraggio. Noi dobbiamo
sbarrargli la via al ritorno in queste belle contrade, ec.»</p>
</div>

<div class="footnote" id="note104">
<p><span class="label"><a href="#tag104">104</a>.&#160;&#160;</span>La Legione si radunò per partire alla caserma di San Francesco
in piazza Sant’Ambrogio, che era il luogo delle sue consuete riunioni
per gli esercizi. Questi, ed altri particolari che verrò in seguito indicando,
li tolgo dal manoscritto di <span class="smcap">Antonio Picozzi</span>, <i>Episodio storico concernente
i fatti militari di Garibaldi e di Medici nell’anno 1848</i>.
</p>

<p>
Il Picozzi, mio carissimo amico e commilitone, fece parte in quell’anno
del <i>Battaglione Anzani</i>: le cose da lui narrate adunque meritano
piena fede, ed io m’auguro che il suo Manoscritto veda presto la luce.</p>
</div>

<div class="footnote" id="note105">
<p><span class="label"><a href="#tag105">105</a>.&#160;&#160;</span>Giunta da un’ora la colonna garibaldina in Monza, ci fu un falso
allarme; e poichè il battaglione Anzani era agli avamposti, il Picozzi
narra d’aver «visto egli stesso il Mazzini, armato di carabina inglese,
schierarsi fra i militi della seconda fila disposto a fare ciò che era compito
d’ogni legionario italiano.» (<i>Manoscritto</i> citato)</p>
</div>

<div class="footnote" id="note106">
<p><span class="label"><a href="#tag106">106</a>.&#160;&#160;</span>Lo riportiamo dal <span class="smcap">Cantù</span>, <i>Della indipendenza d’Italia, Cronistoria</i>,
vol. II, parte II, pag. 964. Torino, Unione Tip.-Editrice, 1875.</p>
</div>

<div class="footnote" id="note107">
<p><span class="label"><a href="#tag107">107</a>.&#160;&#160;</span>Il Manifesto restò nascosto parecchi anni; io lo tolgo dal citato
manoscritto: <i>Episodio storico</i>, ec., del <span class="smcap">Picozzi</span>, il quale lo ebbe dal suo
amico Pietro Perelli, che custodì il prezioso documento durante il decennio
1849-59 della dominazione austriaca in Lombardia.</p>
</div>

<div class="footnote" id="note108">
<p><span class="label"><a href="#tag108">108</a>.&#160;&#160;</span>Nella <i>Concordia</i> del 4 settembre 1848, tolta dal <i>Pensiero Italiano</i>,
troviamo una relazione del combattimento del Medici, scritto in persona
prima e con tale esattezza di particolari che non esitiamo a dirlo del
Medici stesso. Noi lo riproduciamo, facendo una riserva soltanto sul
giudizio ch’egli porta circa il movimento di Garibaldi su Morazzone; riserva
di cui diamo ampia ragione nel testo:
</p>

<p class="center">
«<span class="smcap">Svizzera</span>.<br>
<i>Ultime relazioni della colonna Garibaldi.</i>
</p>

<p class="indr">
Lugano, 31 agosto.
</p>

<p>
Non ho che scoranti notizie ad annunciarvi: tutti i nostri tentativi
ebbero infelicissimo esito, non vi so dire se per difetto di prudente
direzione, oppure per la generale demoralizzazione nata in conseguenza
di tradimenti e della diserzione di non pochi dei principali capi delle
forze lombarde da loro condotte nell’errore di ridursi in Piemonte, anzichè
combattere sul proprio suolo per la vera causa. Garibaldi solo tentò
mantenere attiva l’insurrezione; ma come egli fu debolmente assecondato
e da pochissimi seguíto, dovette finalmente cedere il campo alla forza
prepotente del nemico.
</p>

<p>
Avrebbe egli però potuto sostenersi più lungo tempo, se, meno
ardito, si fosse mostrato più sulla difensiva sui monti, invece di spingersi
troppo avanti verso la pianura; il nemico difatti colse in buon
punto l’occasione di portarsi egli con grosse colonne allo spalle ed ai
fianchi, e nella notte del giorno 26 Garibaldi colla sua colonna, forte di
milledugento militi, fu sorpreso dal nemico in Morazzone, luogo poco distante
da Varese; alcune bombe vi misero l’incendio, la colonna si decise a
ritirarsi, ma, appena mossa, colta da timor pánico cominciò a disordinarsi
e poco dopo a sbandarsi, e capi e soldati ognuno cercò salvarsi come
meglio potè attraverso i monti. Garibaldi giunse in Isvizzera con non
più di trenta uomini; a poco a poco ne giunsero altri quattrocento circa;
del resto ignoriamo, ma pur troppo dobbiamo temere sia in gran parte
caduto in potere del nemico.
</p>

<p>
Più fortunato fui io colla mia compagnia, poichè trovandomi distaccato
dalla colonna con missione di fiancheggiarla e di molestare il
nemico con qualche sorpresa, fui invece nella mattina del 24 d’improvviso
assalito da una forza di circa quattromila di fanteria, cinquecento
di cavalleria e due batterie, divisa in più colonne, che da ogni lato tentavano
avviluppare le posizioni che io occupavo. Il fuoco di fucileria e
d’artiglieria fu vivissimo, ma non sgomentò punto i valorosi miei militi,
che bene difendendosi e talvolta attaccando resistettero quasi quattro
ore al fierissimo assalto; per ultimo, sopraffatto dal numero cotanto sproporzionato,
prevedendo che la ostinazione di pochi minuti di più avrebbe
reso, se non impossibile, difficilissimo il ritirarsi, ho raccolto la mia
gente, e con perfetto, ordine, colla mia piccola bandiera (Dio e Popolo)
sventolante, mi ripiegai sulla frontiera svizzera, sempre però molestato
da quei barbari che per due volte violarono il confine in persecuzione
nostra. La mia perdita in morti e feriti fu sensibile più per la qualità
degl’individui che per la quantità, quella dell’inimico fu dieci volte
maggiore. Non avevo che centodieci uomini con me, occupavamo una linea
di circa un miglio e mezzo disposti in posizioni fortissime con non
difficile ritirata sopra un punto centrico, in modo che era facile il farci
supporre assai più in numero; difatti il Generale nemico credette d’aver
da fare con tutta la colonna Garibaldi; e veramente mi vien da ridere
quando penso a tutte le mosse tattiche e strategiche di tutta quella
grande massa, al trasporto de’ cannoni sulle alture, alle grida feroci, e
con tutto questo lasciarsi contendere per tanto tempo il passo da sì
piccolo drappello di giovani ardimentosi di certo, ma non anco avvezzi
ai movimenti ordinati dei militari. Oh se veramente gl’Italiani si decidessero
a combattere davvero, s’accorgerebbero tosto del quanto sia
infondato il timore che si ha per tutta Italia dei centomila vandali, se
pur tanti sono.»</p>
</div>

<div class="footnote" id="note109">
<p><span class="label"><a href="#tag109">109</a>.&#160;&#160;</span>Il <span class="smcap">Cuneo</span> e il <span class="smcap">Boggio</span> nelle loro <i>Vite</i> ripetono l’aneddoto. La fonte
però manca.</p>
</div>

<div class="footnote" id="note110">
<p><span class="label"><a href="#tag110">110</a>.&#160;&#160;</span>Lo raggiunsero colà i resti del battaglione degli Studenti mantovani,
poco più di duecento uomini.</p>
</div>

<div class="footnote" id="note111">
<p><span class="label"><a href="#tag111">111</a>.&#160;&#160;</span>Valga di prova questo documento inedito ricavato dal <i>Cartone</i> 9,
al 16 marzo 1849, degli <i>Archivi di Stato</i> di Roma:
</p>

<p>
«In risposta ad un dispaccio del Ministero dell’interno, Nº 6453,
del marzo 1849, che lamenta d’essersi introdotti in Bologna alcuni individui
pregiudicati e scappati dalla galera di Civitacastellana per arruolarsi
nella prima Legione italiana, il generale Garibaldi scriveva la
seguente:
</p>

<div class="blockquote">
<p>
«<i>Comando della Iª Legione italiana</i>, N. 9.
</p>

<p class="indr">
Rieti, 15 marzo 1849.
</p>

<p class="indl">
Cittadino Ministro.
</p>

<p class="indl">
Risposta al Nº 6453 S. S.
</p>

<p>
Di quelli venuti da Civitacastellana disertarono cinque, tre dei
quali, Borghi Raffaele, Bussi Francesco e Trebbi Paolo, fino dal giorno 4;
gli altri due, Martelli Luigi e Zani Luigi, il giorno 14. Dall’epoca in cui
disertarono, vorrei dedurre che neppure i primi avrebbero potuto trovarsi
in Bologna, quando accaddero quei fatti che mossero tanto terrore.
</p>

<p>
Altri tre di Ravenna si evasero dalla Legione il giorno 5, e sono:
Lombardi, Paoletti Michele e Morelli; neppure questi potevano trovarsi
in Bologna all’epoca dei querelati fatti.
</p>

<p>
Per gli uni e per gli altri ho date ovunque indicazioni e preghiere
per arrestarli e ricondurli a subire la pena nella Legione, ma senza
effetto.
</p>

<p>
Io non so che altro avria potuto operare per impedire qualsiasi
disordine.
</p>

<p class="indr">
<i>Il Comandante la Legione</i><br>
<span class="smcap">G. Garibaldi</span>.»
</div>

</div>

<div class="footnote" id="note112">
<p><span class="label"><a href="#tag112">112</a>.&#160;&#160;</span>Dapprima, per verità, volevano mandarlo a Fermo; dopo mutarono
in Macerata. L’ordine però gli arrivò per via, quando la Legione era già
a Foligno ed egli a Terni; il che prova che Garibaldi era già stato accettato
ai servigi del Governo romano fino dai primi di dicembre, e che
l’idea di rinviarlo a Fermo od a Macerata non venne a’ governatori di
Roma che più tardi.
</p>

<p>
E di tutto ciò fa testimonianza una lettera di Garibaldi al Ministro
della guerra, romano, già pubblicata da Federico Torre nella pregiata
sua opera: <i>Storia dell’Intervento francese in Roma nel 1849</i>, vol. I, documento
LXIV, pag. 357 (Torino, tip. del Progresso): lettera che vuol essere
riprodotta per chiarezza dell’itinerario del Nostro a que’ giorni;
</p>

<p class="indr">
«Terni, 22 dicembre 1343.
</p>

<p class="indl">
Eccellenza,
</p>

<p>
Domani raggiungerò la colonna a Foligno, da dove mi dirigerò a
Rieti, punto che mi sembra molto più conveniente per organizzare il
battaglione e ricevere da Roma il vestiario, armamento ed altri oggetti
indispensabili. Mi permetto di raccomandare a V. E. il pronto invio del
vestiario, e massime dei cappotti e scarpe, trovandosi la gente in uno
stato deplorabile.
</p>

<p>
Onori de’ suoi comandi.
</p>

<p class="indr">
<span class="smcap">G. Garibaldi.</span>
</p>

<p>
<i>PS</i>. — Ho ricevuto il dispaccio di V. E. dopo d’aver scritto la
presente, e dirigerò la colonna a Fermo, siccome mi vien ordinato. Ringrazio
V. E. dell’accettazione del Corpo al servizio dello Stato, e solamente
reitero la sollecitudine dell’abbigliamento e dei suoi ordini. Vale.
</p>

<p>
<i>A S. E. il signor Ministro della Guerra.</i>»
</p>

<hr class="tbs">

<p>
Quando si consideri pertanto che Garibaldi era a Macerata il 1º gennaio
1849, come tra poco dimostreremo, si deve ragionevolmente arguire
ch’egli partì da Ravenna nella prima settimana di dicembre; arrivò a
Foligno per la via di Fano e il Passo del Furlo tra il 15 e il 16; ripartì
da Foligno per Fermo tra il 27 e il 28 (probabilmente vi stette ad
aspettare il vestiario), e fu a Macerata il 1º del 1849; dove forse lo
raggiunse un novello ordine di non proseguire più per Fermo e di starsene
dov’era.</p>
</div>

<div class="footnote" id="note113">
<p><span class="label"><a href="#tag113">113</a>.&#160;&#160;</span>Fu eletto il 21 gennaio 1849. A proposito di codesta elezione e
del soggiorno di Garibaldi in Macerata, ecco quello che ce ne scrive un
antico patriotta e onorando gentiluomo di quella città:
</p>

<p>
«1º Il generale Garibaldi arrivò con la sua Legione in Macerata
il 1º gennaio 1849, e ne ripartì il giorno 24 dello stesso mese di gennaio
1849.
</p>

<p>
»2º Durante l’indicata permanenza della Legione garibaldina in
quella città si manifestò una qualche discordia tra i borghigiani di San Giovan
Battista ed i soldati della Legione da procedere a fatti. Ma il Generale
si diportò da prudentissimo capitano e si adoperò, per quanto fu
da lui, in vantaggio dei cittadini; mentre al principio d’una contesa,
che poi fu l’unica, tra borghigiani e soldati, bardato il cavallo, ed inforcatone
l’arcione insieme ad altri ufficiali del suo seguito, corse in sul
luogo, ed impose ai suoi soldati di ritornare immediatamente in quartiere
nell’ex-convento di San Domenico fuori di città, e così ubbidito
nel suo comando ebbero fine le baruffe, le zuffe, le risse, senza che si
dovesse deplorare alcun disastro.
</p>

<p>
»Da ciò argomentarono le Autorità essere cosa conveniente di allontanare
da Macerata la Legione garibaldina, la quale partì come fu
promesso il 24 gennaio 1849.
</p>

<p>
»3º Il Collegio elettorale per la nomina dei deputati all’Assemblea
Costituente Romana fu tenuto in Macerata, come in tutti gli altri paesi
dello Stato, il giorno 21 gennaio surripetuto, e per l’affluenza de’ votanti
non essendo state sufficienti le sette ore stabilite dalla legge in detto
giorno, la votazione fu proseguita nel giorno successivo 22.
</p>

<p>
»Il generale Garibaldi fu uno degli eletti; ed a maggioranza rimarchevolissima
di voti. Il numero dei voti raccolti dal Generale non
può precisarsi, attesochè nell’ufficio rovistato dall’estensore della presente
non esistono gli atti relativi alla pratica, di quel Collegio elettorale.»</p>
</div>

<div class="footnote" id="note114">
<p><span class="label"><a href="#tag114">114</a>.&#160;&#160;</span><i>La Italia, Storia di due anni</i>, scritta da <span class="smcap">C. A. Vecchi</span>, vol. II,
pag. 38.</p>
</div>

<div class="footnote" id="note115">
<p><span class="label"><a href="#tag115">115</a>.&#160;&#160;</span>Ci fu favorita dalla cortesia squisita del nostro egregio amico
ingegnere Clemente Maraini, che ne possiede l’autografo.</p>
</div>

<div class="footnote" id="note116">
<p><span class="label"><a href="#tag116">116</a>.&#160;&#160;</span>L’esatta verità sulla forza dell’esercito francese spedito a Roma
non fu dato nè a noi, nè ad alcuno degli storici italiani, saperla e dirla
precisamente. Perocchè gli scrittori francesi, tanto ufficiali che ufficiosi,
l’hanno sempre imbrogliata e nascosta; come imbrogliarono, nascosero
e tradirono la verità de’ fatti. Da ciò consegue che anche la forza del
primo Corpo spedizionario bisogna argomentarla. Ora è certo che esso
era comandato in secondo da un generale divisionario, il Saint-Jean
D’Angely, e che al 30 aprile si trovarono in azione due brigate. Il Corpo
spedizionario adunque doveva contare per lo meno una divisione, la quale
se fosse stata completa avrebbe dato circa dodicimila uomini. Supponendola
non completa, ma aggiungendovi le truppe di marina e le altre
truppe complementari, crediamo tenerci piuttosto al disotto che andar al
disopra del vero fissando la cifra di diecimila uomini.
</p>

<p>
Durante l’assedio poi l’esercito francese fu rinforzato di altre due
divisioni col proporzionato numero di truppe del Genio e dell’Artiglieria,
sicchè il Torre non esita a stabilirne la forza a circa quarantamila uomini
e settanta pezzi d’artiglieria, di cui quaranta d’assedio. — Vedi
<span class="smcap">Torre</span>, op. cit., vol. I, lib. VI.</p>
</div>

<div class="footnote" id="note117">
<p><span class="label"><a href="#tag117">117</a>.&#160;&#160;</span>Nella <i>Vita di Nino Bixio</i>. Firenze, G. Barbèra, edit.</p>
</div>

<div class="footnote" id="note118">
<p><span class="label"><a href="#tag118">118</a>.&#160;&#160;</span>In alcuni suoi <i>Ricordi</i> manoscritti, di cui ci fu, come di tant’altre
notizie, generoso.</p>
</div>

<div class="footnote" id="note119">
<p><span class="label"><a href="#tag119">119</a>.&#160;&#160;</span>Alludiamo al fatto del maggiore Picard e del suo battaglione, che
Nino Bixio prima da solo, poi coll’aiuto del maggiore Franchi di Brescia
e d’alcuni suoi soldati, riuscì a trarre prigioni in Roma. Lo narriamo
estesamente nella nostra <i>Vita di Nino Bixio</i>.</p>
</div>

<div class="footnote" id="note120">
<p><span class="label"><a href="#tag120">120</a>.&#160;&#160;</span>Non tutti noti però. Così nelle storie pubbliche, come nei nostri
documenti privati, non troviamo memoria che dei seguenti:
</p>

<p>
Fra i morti, memorabile fra tutti, <i>Luigi Montaldi</i> da Genova, capitano
della Legione italiana di Montevideo, da Garibaldi paragonato, per
le fattezze gentili, la mente colta e l’animo eroico, a Mameli ed a
De Cristoforis; e di cui il generale Sacchi ci lasciò questo ricordo biografico:
</p>

<p>
«In Montevideo comandava una compagnia di Cacciatori. Dal Salto
Garibaldi lo mandava in missione a Montevideo, scendendo l’Uruguay
su di una piccola goletta mercantile. Le due rive dell’Uruguay, meno il
Salto, erano in potere del nemico. A Paysandù (sulla sinistra dell’Uruguay),
le di cui batterie battevano il canale navigabile, fu attaccato da
forze nemiche marine guidate da un Italiano (Gavazzi di Genova). Il Montaldi
preparò la difesa, ma la compiè solo; i suoi marinai (che non
erano soldati) lo abbandonarono, parte gettandosi all’acqua, altri sotto
coperta della goletta; da solo scaricò quindici o venti fucili all’uopo
preparati; da solo si oppose all’abbordaggio con estremo valore e con
prospero successo per qualche tempo, ma finalmente ferito e sopraffatto
dal numero dovette cedere; l’ultimo colpo di pistola lo scagliò sul comandante
delle forze nemiche che pel primo montava all’abbordaggio, e
gli fracassò il braccio destro, che gli venne poi amputato. Il suo valore
e le raccomandazioni del Gavazzi gli valsero salva la vita. Il nemico
ammirato da tanta prodezza lo tenne prigioniero (caso unico, dacchè si
aveva a fare con un nemico che non dava mai quartiere!). Dopo infiniti
patimenti sopportati per un anno e più con dignità e costanza, fu liberato
dalla prigionia in un assalto dato al paese di Paysandù, che cadde
in nostro potere. Di questo giovane ignoto quasi ne è il nome, che pur
è degno di essere annoverato fra i migliori e più valorosi figli d’Italia.»
</p>

<p>
Garibaldi scrisse al Guerrazzi (<i>Assedio di Roma</i>, pag. 696) che il Montaldi
«esalò la sua grand’anima per diciannove ferite;» ma il Sacchi
più preciso dice: «Il maggiore Montaldi, dopo aver fatto prodigi di valore,
cadde colpito nel petto da palla francese; nella fuga i Francesi
passarono sul suo corpo e barbaramente lo crivellarono di colpi di baionetta,
rendendolo irriconoscibile.»
</p>

<p>
Dopo di lui sono ricordati: il tenente <i>Paolo Narducci</i>, romano; <i>Enrico
Pallini</i>, aiutante maggiore dell’artiglieria; i tenenti <i>Righi</i> e <i>Zamboni</i>;
il capitano <i>Leduch</i>, belga, del quinto reggimento; il brigadiere
<i>Della Vedova</i>.
</p>

<p>
Fra i feriti si leggono: il maggiore <i>Marocchetti</i>, il capitano <i>Pifferi</i>,
il chirurgo <i>Scianda</i>, il commissario di guerra <i>Ghiglioni</i>; i tenenti <i>Belli,
Dell’Oro, Rota, Tressoldi, Statella</i> (morto poi a Custoza tenente colonnello
de’ Granatieri), il maresciallo <i>Ottaviano</i>, il cadetto <i>Mancarino</i>, il
caporale <i>Lodovich</i>.</p>
</div>

<div class="footnote" id="note121">
<p><span class="label"><a href="#tag121">121</a>.&#160;&#160;</span>Nella seduta del 1º maggio il Presidente dell’Assemblea propose
che fosse dato un attestato di riconoscenza a Garibaldi per le tante
prove di valore che aveva date nel combattimento del 30 aprile.
</p>

<p>
L’Assemblea decise che tale attestato si sarebbe dato a tutti i meritevoli
a cose finite.</p>
</div>

<div class="footnote" id="note122">
<p><span class="label"><a href="#tag122">122</a>.&#160;&#160;</span>Il Vecchi dice che l’Oudinot levò il campo al solo veder Garibaldi.
Non è così: Garibaldi non arrivò che in vista di Castelguido, e
l’Oudinot non si mosse da Castelguido che la sera.
</p>

<p>
È poi un’invenzione, non so di chi, a torto raccolta dal Vecchi, che
l’Oudinot mandasse, dopo quel giorno, a chiedere una tregua.</p>
</div>

<div class="footnote" id="note123">
<p><span class="label"><a href="#tag123">123</a>.&#160;&#160;</span>Al 30 aprile il Torre (op. cit.) calcolava presenti circa novemilacinquecento
uomini: sommando ad essi i nuovi Corpi, si arriva intorno alla
cifra anche da noi calcolata.
</p>

<p>
Il <span class="smcap">Del Vecchio</span> poi dice che Roma, dopo la sortita di Garibaldi, era
stata lasciata «alla guardia del popolo.» Se è una frase, passi; se vuol
significare qualcosa di preciso, la rassegna delle forze romane che siamo
venuti facendo sin qui dovrebbe smentirla. (Vedi <span class="smcap">Del Vecchio</span>, <i>Prefazione
ai Documenti della Guerra santa 1849</i>.)</p>
</div>

<div class="footnote" id="note124">
<p><span class="label"><a href="#tag124">124</a>.&#160;&#160;</span>Queste ultime sono parole testuali di <span class="smcap">Federigo Torre</span>, nella sua
citata <i>Storia dell’intervento francese in Roma nel 1849</i>, vol. II, pag. 128.
</p>

<p>
Il Torre, come è noto, fu nel 1849 ufficiale superiore al Ministero
della guerra, e il suo libro, specialmente rispetto alla enumerazione delle
forze, merita pienissima fede.</p>
</div>

<div class="footnote" id="note125">
<p><span class="label"><a href="#tag125">125</a>.&#160;&#160;</span><span class="smcap">Carlo Pisacane</span>, <i>Guerra combattuta in Italia negli anni 1848 e 1849</i>,
pag. 269-270.</p>
</div>

<div class="footnote" id="note126">
<p><span class="label"><a href="#tag126">126</a>.&#160;&#160;</span><span class="smcap">Torre</span>, op. cit. — <span class="smcap">Hoffstetter</span>, <i>Garibaldi in Rom, Tagebuch aus
Italien 1849</i>. — <span class="smcap">De Vecchi</span>, <i>Storia di due anni, 1848 e 1849</i>. — <span class="smcap">Farini</span>, <i>Lo
Stato romano, ec.</i> — <span class="smcap">Guerrazzi</span>, <i>L’assedio di Roma</i>. — <span class="smcap">Mario</span>, <i>Garibaldi</i>. — <span class="smcap">Del
Vecchio</span>, op. cit.</p>
</div>

<div class="footnote" id="note127">
<p><span class="label"><a href="#tag127">127</a>.&#160;&#160;</span>E non novantasei, come scrive il Guerrazzi. I Lancieri non furono
mai novantasei, e arrivarono soltanto a ottantacinque sul finire dell’assedio.</p>
</div>

<div class="footnote" id="note128">
<p><span class="label"><a href="#tag128">128</a>.&#160;&#160;</span>Il Bassi era stato restituito nel cambio generale dei prigionieri
fatto il 7 maggio. Anche in quel caso però la condotta del Generale francese
fu perfida. Il Triumvirato aveva decretato la restituzione totale e
gratuita dei prigionieri con tutte le loro armi e bagagli. L’Oudinot, all’apparenza,
non tollerò di farsi superare di generosità dal suo nemico;
ma in realtà commise una delle sue solite baratterie, restituendo il battaglione
Melara (sostenuto proditoriamente a Civitavecchia prima che la
guerra cominciasse), ma senza armi.</p>
</div>

<div class="footnote" id="note129">
<p><span class="label"><a href="#tag129">129</a>.&#160;&#160;</span><i>Marchetti</i>, dice il Torre, ed altri lo ripetono. <i>Marocchetti</i>, il Sacchi
ed il Cenni.</p>
</div>

<div class="footnote" id="note130">
<p><span class="label"><a href="#tag130">130</a>.&#160;&#160;</span>Vi fu posta una epigrafe, che rammenta la passata di Garibaldi e
la battaglia.</p>
</div>

<div class="footnote" id="note131">
<p><span class="label"><a href="#tag131">131</a>.&#160;&#160;</span><i>I Volontari e i Bersaglieri lombardi</i>, di <span class="smcap">Emilio Dandolo</span>.</p>
</div>

<div class="footnote" id="note132">
<p><span class="label"><a href="#tag132">132</a>.&#160;&#160;</span>Dai <i>Ricordi</i> manoscritti del generale <span class="smcap">Sacchi</span>.</p>
</div>

<div class="footnote" id="note133">
<p><span class="label"><a href="#tag133">133</a>.&#160;&#160;</span>Era a sinistra del Casino de’ Quattro-Venti. Giovanni Cadolini, soldato
allora della Legione Medici e ferito il 30 giugno, così racconta nelle
sue private <i>Memorie</i>, che volle favorirci, l’episodio.
</p>

<p>
«Venne pertanto la sera, e il Medici, temendo di dovere più tardi
abbandonare quella casa, fece ammannire nella stanza del piano terreno
molta paglia ed altri combustibili a fine di incendiare quel fabbricato al
momento in cui fossimo costretti ad abbandonarlo. Quando tutto a un
tratto, senza che il Medici avesse ordinato di appiccare il fuoco, vediamo
la casa in fiamme. Fu capriccio, fu tradimento di alcuno?: la casa era
stata incendiata. Allora fu unanime fra noi il pensiero e il grido: — <i>Ai
nostri morti</i>! — Non volevamo che i cadaveri dei nostri morti, rimasti
al secondo piano, fossero consumati dalle fiamme. In un attimo sorse allora
una gara fra noi di accorrere, passando in mezzo al fuoco, per sottrarre
da quella maniera di distruzione i cadaveri dei nostri compianti amici.
</p>

<p>
»Questo episodio fu una rivelazione ben singolare dei sentimenti
e delle nobili passioni che si agitavano in quelli animi; l’esporsi a simili
pericoli per salvare uomini viventi è istintivo in tutti, ma per sottrarre
dei cadaveri è religione per la memoria dei caduti per la libertà
e per l’onore della patria. Sottratti i cadaveri all’incendio, ogni cura si
adoperò ad estinguere le fiamme, che già arrivavano al tetto; e si riuscì
in ciò così rapidamente da poter salvare la maggior parte della casa.»</p>
</div>

<div class="footnote" id="note134">
<p><span class="label"><a href="#tag134">134</a>.&#160;&#160;</span>Questi nomi togliemmo parte dalle <i>Memorie</i>, op. cit., del <span class="smcap">Torre</span>,
parte dai <i>Ricordi</i> manoscritti del generale <span class="smcap">Sacchi</span>.</p>
</div>

<div class="footnote" id="note135">
<p><span class="label"><a href="#tag135">135</a>.&#160;&#160;</span>Anche l’Adelchi ai Longobardi fuggenti:
</p>

<div class="poem"><div class="stanza">
<p class="i01">Per Dio! la via che avete presa è infame;</p>
<p class="i01">Il nemico è di là....</p>
<p class="i09">                 (<i>Adelchi</i>, atto III, scena 3ª.)</p>
</div></div>
</div>

<div class="footnote" id="note136">
<p><span class="label"><a href="#tag136">136</a>.&#160;&#160;</span>Giudizio di <span class="smcap">Emilio Dandolo</span> nei suoi <i>Volontari e Bersaglieri lombardi</i>.</p>
</div>

<div class="footnote" id="note137">
<p><span class="label"><a href="#tag137">137</a>.&#160;&#160;</span>Estratte dagli Archivi romani, <i>Cartone</i> 1849. Dal 1º al 10 giugno.</p>
</div>

<div class="footnote" id="note138">
<p><span class="label"><a href="#tag138">138</a>.&#160;&#160;</span>Il che non toglie, checchè n’abbia scritto Garibaldi, che non possa
e non debba esserlo.</p>
</div>

<div class="footnote" id="note139">
<p><span class="label"><a href="#tag139">139</a>.&#160;&#160;</span>Anche il <span class="smcap">Torre</span> (op. cit., pag. 201) dubita della felice riuscita di
quella impresa, ed è in dubbio se Garibaldi n’abbia voluto seguire in
tutto l’idea, o solo operare una sortita per manomettere i lavori del
nemico.
</p>

<p>
L’<span class="smcap">Hoffstetter</span> non parla invece di quella generale sortita, e dice solo
che il Rosselli doveva raccogliere per Garibaldi cinque o seimila uomini.
</p>

<p>
Il <span class="smcap">Baroni</span> (<i>I Lombardi nelle guerre italiane 1848-49</i>, Memorie narrate
da <span class="smcap">Caloandro Baroni</span>, già maggiore ne’ Bersaglieri lombardi, vol. II, pag. 64)
scrive che la spedizione di Garibaldi fu ordinata dal Rosselli, ed è probabile
che questi, smesso il pensiero della grande, si sia accontentato
della piccola.</p>
</div>

<div class="footnote" id="note140">
<p><span class="label"><a href="#tag140">140</a>.&#160;&#160;</span>Anche la storia della sortita notturna la troviamo narrata in tre
modi diversi da tre scrittori ugualmente credibili; e chi voglia persuadersene
non ha che a leggere il <span class="smcap">Torre</span> (op. cit., vol. II, pag. 201), il
<span class="smcap">Baroni</span> (pag. 66-69) e l’<span class="smcap">Hoffstetter</span> (pag. 181-187). Noi abbiamo preso
un po’ dall’uno e dall’altro quel che ci parve più ragionevole e verosimile;
ma non stiamo mallevadori che tutto sia per l’appunto avvenuto
così, e questo ci riconferma nel pensiero che la storia dell’assedio di
Roma abbia bisogno di essere ancora riveduta con lume di critica e rifatta
con nuovi e più scelti documenti.</p>
</div>

<div class="footnote" id="note141">
<p><span class="label"><a href="#tag141">141</a>.&#160;&#160;</span>L’Oudinot si vantò di <i>combats acharnés</i> nella sua <i>Relazione</i> del
22 giugno 1849, inserita nel <i>Moniteur Universel</i> del 29 dello stesso mese.</p>
</div>

<div class="footnote" id="note142">
<p><span class="label"><a href="#tag142">142</a>.&#160;&#160;</span>L’<span class="smcap">Hoffstetter</span> anzi parla d’un consiglio di guerra. — Vedi <i>Garibaldi
in Rom, Tagebuch</i>, ec., pag. 181.</p>
</div>

<div class="footnote" id="note143">
<p><span class="label"><a href="#tag143">143</a>.&#160;&#160;</span><span class="smcap">Farini</span>, <i>Lo Stato romano</i>, vol. IV, pag.200.</p>
</div>

<div class="footnote" id="note144">
<p><span class="label"><a href="#tag144">144</a>.&#160;&#160;</span>Generale <span class="smcap">Vaillant</span>, <i>Relation du Siège de Rome</i>, pag. 129: «Il faut
le dire, ce combat d’artillerie qui dura un jour et demi fut soutenu de
part et d’autre avec une remarquable vigueur, avec beaucoup de persévérance
et de bravoure.»</p>
</div>

<div class="footnote" id="note145">
<p><span class="label"><a href="#tag145">145</a>.&#160;&#160;</span>Una volta appunto che alcune gentildonne romane erano in visita
da lui, una bomba schianta la tenda e seppellisce sotto un monte di
terra, gentildonne, Garibaldi e tutto. Un’altra, trovandosi nella batteria
del Pino l’Hoffstetter, il Ghilardi e l’Avezzana, un’altra bomba cade tanto
vicina al gruppo, che tutti si gettano a terra, e Garibaldi che non s’era
mosso dice all’Hoffstetter: «Grazie che vi siete gettato sopra di me;»
e se volessimo noverare le volte in cui Garibaldi ebbe la persona coperta
dalla polvere e avvolta dai frammenti delle granate nemiche, non
finiremmo più.</p>
</div>

<div class="footnote" id="note146">
<p><span class="label"><a href="#tag146">146</a>.&#160;&#160;</span>Il capitano Casini fu portato all’ambulanza di Villa Pamfili col
cranio aperto da dieci colpi di sciabola, la coscia forata da dieci baionettate
e il braccio frantumato.</p>
</div>

<div class="footnote" id="note147">
<p><span class="label"><a href="#tag147">147</a>.&#160;&#160;</span>Tutti raccontano questo discorso in modo diverso.</p>
</div>

<div class="footnote" id="note148">
<p><span class="label"><a href="#tag148">148</a>.&#160;&#160;</span>Il testo preciso del discorso non fu fino ad ora stampato da alcuno,
perchè assai probabilmente non fu da alcuno raccolto. Però ogni
biografo se l’è confezionato a suo gusto, senz’altro torto, a dir vero,
che di non averlo confessato. Il Vecchi, per esempio, gli mette sulle labbra
un lungo discorso alla Tito Livio; il Farini lo fa cruscheggiare; il
Mario gli fa scrivere un proclama immortale, che non scrisse mai, e
così di seguito ognuno secondo la sua rettorica e il suo capriccio. La
sola frase nella quale tutti convengono, e che è viva nella tradizione
garibaldina, è: «Vi offro fame, sete, marcie, battaglie e morte,» e questa
l’ho serbata fedelmente. Il resto è uno stillato delle varie lezioni
fatte da me, giusta il criterio della maggiore verosimiglianza e dello stile
dell’uomo.</p>
</div>

<div class="footnote" id="note149">
<p><span class="label"><a href="#tag149">149</a>.&#160;&#160;</span>Tutti parlano di quattromila uomini; l’Hoffstetter, che era con essi,
di duemilacinquecento fanti e quattrocento cavalli. — Così il <span class="smcap">Sacchi</span> nelle
<i>Memorie</i> manoscritte, e ci atteniamo a questa cifra.</p>
</div>

<div class="footnote" id="note150">
<p><span class="label"><a href="#tag150">150</a>.&#160;&#160;</span>Per tutto ciò che riguarda la ritirata da Roma a San Marino abbiamo
seguíto il libro già ricordato (<i>Garibaldi in Rom, Tagebuch aus Italien,
1849</i>, von <span class="smcap">Gustav von Hoffstetter</span>, damaligem Major in romischen
Diensten. Zürich, 1860), il solo fra molti che ci sia apparso, quanto all’itinerario,
specialmente ordinato e preciso; e che sia stato trovato tale
anche dal generale Sacchi e dal colonnello Cenni, che furono compagni
di Garibaldi in quel periodo.</p>
</div>

<div class="footnote" id="note151">
<p><span class="label"><a href="#tag151">151</a>.&#160;&#160;</span>Quanta fosse la incertezza dei Generali austriaci sulle mosse di
Garibaldi, ne sia di testimonio questa lettera del D’Aspre all’Oudinot:
</p>

<p class="indr">
«Firenze, 13 luglio 1849.
</p>

<p class="indl">
»Signor Generale,
</p>

<p>
»In riscontro alla lettera che mi avete fatto l’onore d’indirizzarmi,
mi affretto di comunicarvi che il mio capo di Stato Maggiore ed il signor
capitano Falopp han chiesto di comune accordo i siti da occuparsi
dai due eserciti rispettivi, ed aggiungo qui un estratto. Suppongo che
questa linea avrà la vostra approvazione, e non dubito affatto che in
seguito c’intenderemo con la medesima facilità.
</p>

<p>
»I miei rapporti degli 11, da Perugia, pongono Garibaldi a Todi con
seimila uomini, trecento cavalli e tre pezzi d’artiglieria. Le mie truppe
occupando Perugia avrebbero potuto avere di già uno scontro.
</p>

<p>
»Siccome il partigiano o brigante Forbes si è unito a Garibaldi,
riesce difficile valutarne con precisione le forze; le proprie lo abbandonano,
altre bande gli giungono in rinforzo, e l’Italia centrale non sarà
pacificata prima che i partigiani non siano intieramente dispersi, presi
o almeno allontanati da questo continente.
</p>

<p>
»Ho dato su tal proposito degli ordini alle truppe che sono scalonate
da qui a Foligno; si trovano nel momento a Perugia quattro battaglioni,
uno squadrone e mezzo e sei pezzi d’artiglieria, ed a Foligno
due battaglioni e mezzo squadrone, da riunirsi in caso di bisogno.
</p>

<p>
»Se lo scontro avesse avuto luogo, avrebbe dovuto anche in questo
momento esser deciso; credo piuttosto che il progetto annunziato da
Garibaldi di penetrare in Toscana era un’astuzia di guerra, e che si
getterà piuttosto negli Abruzzi, o cercherà di guadagnar l’Adriatico
tra Spoleto, Norcia e Ascoli; quest’ultima città è occupata da un distaccamento
austriaco appartenente alla guarnigione d’Ancona.
</p>

<p>
»Permettetemi, Generale, di felicitarvi riguardo al fatto d’armi da
voi gloriosamente condotto a termine, nonostante le difficoltà di ogni
sorta che vi si opponevano. Assai sensibile a tutto quel che mi dite di
obbligante, spero che le nostre attuali relazioni mi porranno nel caso
di verbalmente indirizzarvi le espressioni della mia alta considerazione.
</p>

<p class="indr">
»<span class="smcap">D’Aspre.</span>
</p>

<p>
»<i>Al signor generale Oudinot, comandante, ec</i>.»
</p>

<hr class="tbs">

<p>
<span class="smcap">Torre</span>, op. cit., vol. II, pag. 308-309.
</p>

<p>
In altra poi del 31 luglio dello stesso allo stesso, il generale D’Aspre
supponeva a Garibaldi l’intenzione di imbarcarsi a Santo Stefano sulle
coste della Maremma toscana.</p>
</div>

<div class="footnote" id="note152">
<p><span class="label"><a href="#tag152">152</a>.&#160;&#160;</span>Alludeva a questo combattimento il Rapporto del Console generale
pontificio qui trascritto:
</p>

<p class="indr">
«Livorno, dal Consolato generale pontificio,<br>
li 21 luglio 1849.
</p>

<p class="center">
»<i>A Monsignore Bedini,<br>
Commissario straordinario pontificio — Bologna.</i>
</p>

<p>
»Garibaldi. — Scontro colla truppa toscana a Chiusi.
</p>

<p class="indl">
»Eccellenza Reverendissima,
</p>

<p>
»Porto a cognizione dell’Eccellenza Vostra Rev.<sup>ma</sup> essere stato assicurato
che Garibaldi co’ suoi abbia avuto il 18 corrente, a Chiusi nel
Granducato, uno scontro colla truppa toscana, la quale soffrì la perdita
del maggiore Bartolena, di due ufficiali e di alcuni soldati. Sembra che
in quel paese facesse degli ostaggi di persone ragguardevoli, imponendo
loro contribuzioni pecuniarie, conducendoli seco a Montepulciano, dove
dicesi sia rinchiuso con viveri e munizioni. Molti volontari dei paesi a
quello circonvicini si sono armati, e colla truppa toscana ed austriaca
lo hanno circondato.
</p>

<p>
»Questa mane, alle ore otto, è qui giunto col treno della strada
ferrata da Firenze un battaglione di truppa austriaca che recasi a Porto
Santo Stefano.
</p>

<p>
»Il comandante di questa Marina militare ha ordinato che sia messo
in perfetto ordine il regio <i>Barco</i>, il quale, condotto da un ufficiale, si
dirigerà a Viareggio, onde ivi ricevere S. A. R. I. il Granduca di Toscana
tosto che vi giungerà.
</p>

<p>
»E pieno della più alta stima e considerazione passo all’onore di
ossequiamente rassegnarmi
</p>

<p>
»Dell’Eccellenza Vostra Rev.<sup>ma</sup>
</p>

<p class="indr">
»Umil. dev. obbl. serv.<br>
»<i>Il Console generale pontificio</i><br>
»Pio march. <span class="smcap">Romagnoli</span>.»
</p>

<hr class="tbs">

<p>
Vedi <i>Il Governo pontificio e lo Stato romano: Documenti preceduti
da una Esposizione storica, e raccolti per Decreto del Governo delle Romagne
dal cav</i>. <span class="smcap">Achille Gennarelli</span>, <i>avvocato nella Sacra Rota, già Residente
di Collegio della Pontificia Accademia Archeologica, ec. ec</i>. — Parte
prima, pag. <span class="smcap lowercase">CXV</span>, 246.</p>
</div>

<div class="footnote" id="note153">
<p><span class="label"><a href="#tag153">153</a>.&#160;&#160;</span>Il signor <span class="smcap">Carlo Corsi</span>, ora colonnello di Stato Maggiore, che viaggiava
in quell’anno per que’ paesi e si trovò più volte avviluppato tra
le colonne austriache, narra ne’ suoi <i>Venticinque anni in Italia</i> (vol. I,
pag. 193-194) parecchi aneddoti di quella campagna non privi d’interesse,
e taluno de’ quali, come il seguente, può far prova del gran d’affare
che il famoso guerrillero dava ai suoi persecutori e dell’alto concetto
in cui essi lo tenevano.
</p>

<p>
Ad un tratto giunge l’avviso che una colonna d’Austriaci scende
dalla montagna. Ed eccone la vanguardia, e non molto dopo il resto. È
un battaglione del reggimento Baumgarten con un drappello d’Ussari.
Lo comanda un colonnello. Entrano nel paese, pongono le guardie, mandano
pattuglie. Erano così trafelati e stanchi che a fatica si reggevano
in piedi, da far pietà. Maledicevano a quei paesi, a Garibaldi e a chi
teneva per lui. Un capitano, che proprio non ne poteva più, diceva in
pretto italiano: — Questo diavolo ci condurrà così a spasso fino all’inferno,
o in Africa per lo meno. È un altro Abd-el-Kader costui! — Ma
pure li ufficiali erano compresi anch’essi d’ammirazione per quell’ardito,
lo giudicavano un <i>partigiano</i> di gran vaglia, nè si curavano gran fatto
di metterlo alle strette, anzi desideravano che gli rimanesse aperto qualche
modo di scampo, purchè quella maledetta caccia per monti e valli
finisse.»</p>
</div>

<div class="footnote" id="note154">
<p><span class="label"><a href="#tag154">154</a>.&#160;&#160;</span>Op. cit., pag. 413.</p>
</div>

<div class="footnote" id="note155">
<p><span class="label"><a href="#tag155">155</a>.&#160;&#160;</span>L’<span class="smcap">Hoffstetter</span> ha <i>die Trossknechte</i> (op. cit., pag. 413), e la traduzione
in <i>saccardi</i> è giusta. Soltanto la voce <i>saccardi</i>, nel senso di Custodi
o Conduttori delle bagaglie, è fuori d’uso e nell’esercito principalmente
non si capirebbe. Per usar la voce tecnica nostra bisognerebbe
dire <i>Conduttori del Treno</i>.</p>
</div>

<div class="footnote" id="note156">
<p><span class="label"><a href="#tag156">156</a>.&#160;&#160;</span>Vedi <i>Le Bande garibaldine a San Marino</i>. Racconto storico del capitano
<span class="smcap">Oreste Brizzi</span>, cavaliere di varii Ordini civili e militari, decorato
di varie RR. medaglie d’onore cittadino, uffiziale dei Granatieri e consultore
militare della Repubblica di San Marino, membro di molte illustri
Accademie italiane e straniere, ec. Arezzo, 1850.</p>
</div>

<div class="footnote" id="note157">
<p><span class="label"><a href="#tag157">157</a>.&#160;&#160;</span>Leggasi per questi particolari il seguente Rapporto del Commissariato
di sanità in Cesenatico:
</p>

<p class="center">
«<i>Commissariato di Sanità di Cesenatico</i>.
</p>

<p class="indl">
»Eccellenza,
</p>

<p>
»Ieri a sera alle ore 10 pomeridiane circa giunse in questo paese
Garibaldi, assieme al suo Stato Maggiore e varii altri suoi satelliti, i
quali in tutti potevano contare il numero di circa duecentocinquanta, e
dopo aver fatto prigionieri sette soldati tedeschi che qui stanziavano,
non che due ufficiali provenienti da Ravenna e Cervia diretti per Rimini
a quel Comando, facevano pure prigionieri il brigadiere dei Carabinieri
e due di linea sussidiarii alla brigata dei Carabinieri.
</p>

<p>
»Requisì poi con la forza, minacciando della vita a chi non si prestava,
tredici legni pescatori chiozzotti, ove poscia si sono imbarcati questa
notte, e questa mattina alle ore 6 antimeridiane hanno salpato dal
porto prendendo la direzione di greco o levante, avendo però tenuti seco
tanto i militari austriaci, compreso i due uffiziali, come pure la frazione
dei Carabinieri. Che per quante raccomandazioni si sono potute fare, non
si è potuto ottenere, da questi barbari, la grazia di essere liberi questi
poveri infelici.
</p>

<p>
»Per sollecitare poi la evasione hanno preso a tutta forza varii
marinai da diversi bordi che avevano approdato al porto ieri a sera in
causa di mare burrascoso, restando così varii legni senza l’intero suo
equipaggio.
</p>

<p>
»Tanto mi credevo subordinare all’Eccellenza Vostra, per via straordinaria,
mentre con profondo ossequio e rispetto ho l’alto onore di segnarmi
</p>

<p>
»Dell’Eccellenza Vostra
</p>

<p class="indl">
»Cesenatico, li 2 agosto 1849.
</p>

<p class="indr">
»Umil.<sup>mo</sup> dev.<sup>mo</sup> obbl.<sup>mo</sup> servo<br>
»<span class="smcap">Clemente Cavalchi</span>, <i>comandante</i>.»
</p>

<hr class="tbs">

<p>
Vedi <i>Il Governo pontificio e lo Stato romano: Documenti, ec. ec.</i>
Parte prima, pag. <span class="smcap lowercase">CXV</span>, 246.</p>
</div>

<div class="footnote" id="note158">
<p><span class="label"><a href="#tag158">158</a>.&#160;&#160;</span>Citato nel libro di <span class="smcap">P. C. Boggio</span>, <i>Da Montevideo a Palermo, Vita
di G. Garibaldi</i>, pag. 17.</p>
</div>

<div class="footnote" id="note159">
<p><span class="label"><a href="#tag159">159</a>.&#160;&#160;</span>Ed è dalle <i>Memorie</i> manoscritte del <span class="smcap">Bonnet</span>, di cui egli volle esserci
generoso, che noi togliamo tutto il racconto della fuga di Garibaldi
traverso le valli di Comacchio, della morte d’Anita e del di lui miracoloso
salvamento. E poichè è il salvatore stesso che parla, teniamo per
errata od incompiuta ogni altra narrazione.
</p>

<p>
Della generosa parte avuta dal Bonnet in quel tragico episodio,
fanno testimonianza i due seguenti documenti:
</p>

<p class="indl">
(<i>Municipio di Comacchio, Nº 553.</i>)
</p>

<p class="indr">
«Comacchio, li 6 febbraio 1869.
</p>

<p class="center">
»<i>Regno d’Italia.</i><br>
»<i>Provincia di Ferrara. — Città di Comacchio.</i>
</p>

<p>
»Dichiara il sottoscritto che il signor colonnello Nino Bonnet
nel 1849, quando il generale Garibaldi, inseguíto sull’Adriatico da legni
austriaci che incrociavano dinanzi alla Venezia, approdava su queste
spiagge, senza temer pericoli si diede ogni cura per salvare quel Prode
come difatti vi riescì, ed è cosa pubblicamente notoria che accusato da
anonimi scritti di aver strappato di mano agli Austriaci il Garibaldi,
fu chiamato da quel Comandante che intimogli alla presenza dei Gendarmi
pontificii gli arresti. È pur noto che il Bonnet gli rispose, che
se avesse dato retta a quegli scritti avrebbe commesso ingiustizia, e
che egli impegnava la sua parola di Capitano d’onore che sarebbe, ogni
qualvolta l’avesse fatto chiamare, comparso a render ragione del suo
operato. Fu messo in libertà, ed invitato poscia a comparire di nuovo
innanzi al medesimo, non valsero le preci de’ suoi amici a che non si
presentasse perchè correva rischio di essere fucilato, ch’egli volle presentarsi
al predetto Comandante, dicendo che mai avrebbe mancato alla
sua parola d’onore, e difatti, presentatosi, venne fatto arrestare, ed incatenato
mani e piedi fu tradotto a Bologna.
</p>

<p>
»Certifica altresì che i giornali d’allora portavano la di lui fucilazione:
ma essendo giunto in Bologna quattro giorni dopo il Padre Ugo
Bassi e Livraghi, ed essendo stato rimpiazzato al Gorzkowski il generale
Strasoldo meno inumano, dopo trenta giorni fu posto in libertà, però
sempre sospetto ed inviso agli Austriaci.
</p>

<p>
»Tanto si depone per la verità.
</p>

<p class="indr">
»<i>Il R. Sindaco</i><br>
»Firmato — <span class="smcap">L. Feletti</span>.
</p>

<p>
»La presente copia è conforme all’originale, col quale è stata collazionata.
</p>

<p class="indl">
»<i>L’Assessore municipale</i><br>
»<span class="smcap">Carli</span>.»
</p>

<hr class="tbs">

<p class="indr">
«Lovere, 7 agosto 1859.
</p>

<p class="indl">
»Carissimo Amico,
</p>

<p>
»In nessuna circostanza della vagante mia vita io non vi ho mai
dimenticato. E come potevo scordare voi, che foste il mio Angelo salvatore,
nell’ora del pericolo, e di angoscie che non si potrebbero nemmeno
desiderare ad un nemico?
</p>

<p>
»Io sono contento d’aver con me vostro fratello, ed avvicinandomi
verso le vostre contrade io spero riunirmi anche con voi al conseguimento
della sacra missione che ci siamo proposta.
</p>

<p>
»Le reliquie della cara mia donna, che foste tanto gentilmente
buono da custodire, e per cui vi devo tanta gratitudine — che non si
rimuovano per ora — noi le traslocheremo quando fia d’uopo.
</p>

<p>
»Circa le vostre memorie — troppo onorevoli per i miei piccoli
fatti — io lascio a voi libera disposizione; spero non tarderemo a rivederci,
e sono intanto per la vita
</p>

<p class="indr">
»Vostro<br>
»Firmato — <span class="smcap">G. Garibaldi</span>.
</p>

<p>
»La presente copia è conforme all’originale, col quale è stata collazionata.
</p>

<p class="indl">
»<i>L’Assessore municipale</i><br>
»<span class="smcap">Carli</span>.»
</p>
</div>

<div class="footnote" id="note160">
<p><span class="label"><a href="#tag160">160</a>.&#160;&#160;</span>Il 3 giugno.</p>
</div>

<div class="footnote" id="note161">
<p><span class="label"><a href="#tag161">161</a>.&#160;&#160;</span>Ecco il Rapporto del Delegato di polizia di Ravenna:
</p>

<p class="indl">
«<span class="smcap">Governo pontificio</span>.
</p>

<p class="indl">
»<i>Direzione generale di Polizia in Ravenna.</i>
</p>

<p class="center">
»<i>Rinvenimento d’ignoto cadavere.</i>
</p>

<p class="indl">
»Eccellenza Reverendissima,
</p>

<p>
»Mi reco a premuroso dovere di rassegnare rapporto a Vostra Eccellenza
Rev.<sup>ma</sup> sul rinvenimento d’ignoto cadavere.
</p>

<p>
»Venerdì scorso, 10 corrente, da alcuni ragazzetti in certe larghe,
di proprietà Guiccioli alle Mandriole in distanza di circa un miglio dal
porto di Primaro, e di circa undici miglia da Comacchio, fu trovato sporgere
da una motta di sabbia una mano umana. Presso la ricevuta notizia
andette ieri la Curia in luogo, dove giunta fu osservata la detta mano
e parte del corrispondente avambraccio che erano stati divorati da animali
e dalla putrefazione. Fatta levare la sabbia che vi era per l’altezza
di circa mezzo metro, fu scoperto il cadavere di una femmina, dell’altezza
di un metro e due terzi circa, dell’apparente età di trenta a trentacinque
anni, alquanto complessa; i capelli già staccati dalla cute, e sparsi fra la
sabbia, erano di colore scuro, piuttosto lunghi, così detti alla puritana,
</p>

<p>
»Fu osservato avere gli occhi sporgenti, e metà della lingua pure
sporgente fra i denti, nonchè la trachea rotta ed un segno circolare al
collo, segni non equivoci di sofferto strangolamento. Nè alcun’altra lesione
fu osservata nella periferia del di lei corpo; fu veduto mancarle
due denti molari nella mandibola superiore alla parte sinistra ed altro
dente pur molare alla parte destra della mandibola inferiore. Sezionato
il cadavere, fu trovato gravido di un feto di circa sei mesi. Era vestita
di camicia di cambrick bianco, di sottana simile, di bournous egualmente
di cambrick fondo paonazzo fiorato bianco, scalza nelle gambe e nei
piedi, senza alcun ornamento alle dita, al collo, alle orecchie tuttochè
forate. Li piedi mostravano d’essere di persona piuttosto civile e non
di campagna, perchè non callosi nelle piante. La massa delle persone accorse
dalle Mandriole di Primaro, di Sant’Alberto ed altri finitimi luoghi
non seppero riconoscere il cadavere. Non si è potuto stabilire il colore
della carnagione per essere il cadavere in putrefazione, nel qual caso
non rappresenta il color naturale. Nè si credette trasportarlo in più
pubblico luogo per la ricognizione, atteso il gran fetore, per cui fu subito
sotterrato anche per riguardo della pubblica salute.
</p>

<p>
»Tutto ciò conduce a credere che fosse il cadavere della moglie o
donna che seguiva il Garibaldi, sì per le prevenzioni che si avevano del
di lei sbarco da quelle parti, sì per lo stato di gravidanza. Fin qui è
oscuro come sia giunta quella donna in quei siti, e come sia rimasta
vittima. Si stanno però praticando le opportune indagini, delle quali sarà
mia premura sottomettere all’E. V. Rev.<sup>ma</sup> all’opportunità l’analogo risultato.
</p>

<p>
»Intanto con perfetta stima e profondo rispetto ho l’onore di ripetermi
</p>

<p>
»Di V. E. Rev.<sup>ma</sup>
</p>

<p class="indl">
»Ravenna, 12 agosto 1849.
</p>

<p class="indr">
»Dev.<sup>mo</sup> servitore<br>
»<span class="smcap">A. Lovatelli</span>, <i>Delegato</i>.»
</p>

<hr class="tbs">

<p class="indl">
«<span class="smcap">Governo pontificio.</span><br>
»<i>Direzione provinciale di Polizia in Ravenna.</i>
</p>

<p class="center">
»<i>All’Eccellenza Reverendissima</i><br>
»<i>di Monsignor Commissario straordinario — Bologna.</i>
</p>

<p class="indl">
»Eccellenza Reverendissima,
</p>

<p>
»In seguito al precedente mio rispettoso foglio del 12 corrente con
egual numero, <i>sottoponeva</i> all’E. V. Rev.<sup>ma</sup> che col mezzo delle indagini
praticate dalla Polizia e con segreti confidenti da lei posti in giro, ho
potuto venire nella chiara e precisa conoscenza dei fatti relativi al rinvenimento
dell’ignoto cadavere di donna. Non vi ha in oggi più dubbio
che il suddetto cadavere non sia della donna che seguiva Garibaldi. <i>Fu
dessa condotta moriente su di un biroccino da Garibaldi istesso alla casa
colonica dei fratelli Ravaglia</i>, fattori dei marchesi Guiccioli in una di
lui proprietà alle Mandriole. <i>La donna era invasa da febbre perniciosa</i>,
siccome espresse il medico Nannini di Sant’Alberto, che, trovatosi presente
colà casualmente all’arrivo di essa, le tastò il polso. Asportata in
una camera ed adagiata su di un letto, le fu apprestato il soccorso di un
bicchiere d’acqua, ma non appena ne sorbì pochi sorsi cessò di vivere.
</p>

<p>
»Eravi presente il Garibaldi, il quale si sfogò in atti di inconsolabile
dolore per tale disgrazia e poco dopo si diede alla fuga, raccomandando
a quella famiglia di dare onorata sepoltura al cadavere. Questi
fatti avvenivano il 4 corrente verso sera alla presenza di più che venti
persone, essendosi colà riuniti gl’inservienti di quella fattoria per essere
pagati della mercede delle opere prestate nel corso della settimana.
</p>

<p>
»Ho subito spedito nel luogo un impiegato di Polizia per procedere
all’arresto dei fratelli Ravaglia, lo che è già stato eseguito; ed il Tribunale
sta ora costruendo l’analogo incarto. Si vede fin d’ora che li
suddetti coloni, compresi da timore di essere rimasti esposti a grave
responsabilità per il ricovero dato momentaneamente a Garibaldi, e per
la morte avvenuta in loro casa della di lui moglie, si appigliarono al
partito di occultare l’avvenimento e quindi si indussero a sotterrare in
campagna quel cadavere.
</p>

<p>
»Sarà mio dovere informarla delle risultanze del processo; ed intanto
con perfetta stima e profondo rispetto passo a confermarmi
</p>

<p>
»Di V. E. Rev.<sup>ma</sup>
</p>

<p class="indl">
»Ravenna, li 15 agosto 1849.
</p>

<p class="indr">
»Umil.<sup>mo</sup> dev.<sup>mo</sup> servitore<br>
»<span class="smcap">A. Lovatelli</span>, <i>Delegato</i>.»
</p>

<hr class="tbs">

<p>
Vedi <i>Il Governo pontificio e lo Stato romano</i>, ec., Documenti già citati.</p>
</div>

<div class="footnote" id="note162">
<p><span class="label"><a href="#tag162">162</a>.&#160;&#160;</span>«L’errore a primo giudizio del professor Foschini fu causa che
si credesse che il fattore Ravaglia fosse creduto autore di questo misfatto,
in conseguenza di che venne assalito dal famoso Pelloni, detto
<i>il Passatore</i>, che infestava le Romagne, pretendendo dal Ravaglia i denari
rubati a Garibaldi. Ciò fu la causa della morte di un fratello del fattore
cagionatagli dalle percosse avute, ed il Ravaglia quasi strozzato, ebbe
il cordino al collo, e finalmente lasciato dal Pelloni in uno stato deplorevole.» — (<i>Nota
del</i> <span class="smcap">Bonnet</span>.)</p>
</div>

<div class="footnote" id="note163">
<p><span class="label"><a href="#tag163">163</a>.&#160;&#160;</span>Non aggiungiamo nulla a quanto narrò Garibaldi stesso nelle sue
<i>Memorie</i>. Vedi in <span class="smcap">Elpis Melena</span>, op. cit., vol. II.</p>
</div>

<div class="footnote" id="note164">
<p><span class="label"><a href="#tag164">164</a>.&#160;&#160;</span>Solo adesso, già composte queste pagine, troviamo la notizia che
Garibaldi non ebbe soltanto tre figli, come fu creduto fin’ora, ma quattro;
cioè oltre a Menotti, Teresita e Ricciotti, anche Rosita, una bambina
partoritagli da Anita nel 1842, e morta a Montevideo nei giorni in cui
egli comandava la spedizione del <i>Salto</i>, nel 1846.
</p>

<p>
Ciò si desume da questi frammenti manoscritti in lapis tutti di pugno
di Garibaldi, che ebbi dalla cortesia del mio amico Basso:
</p>

<p>
«Un giorno io era al Salto a cinquecento miglia al settentrione di
Montevideo sul fiume Uruguay, confluente del Rio della Plata. La fortuna
s’era compiaciuta di favorirmi in ogni mia operazione. Col mio piccolo
contingente di dugento Legionari italiani, onore dell’armi italiane, e pochi
cavalli — posso dire pochi, poichè erano sei soli i cavalli imbarcati al principio
della spedizione — si erano operati prodigi, e mi trovavo alla testa
d’una rispettabile colonna di fanteria, cinquecento cavalieri e circa duemila
cavalli presi dal nemico. Il dipartimento del Salto tutto in nostro
potere, e la Colonia militare in uno stato floridissimo.
</p>

<p>
»Io dico Colonia militare, poichè essendo spopolato il paese e tutta
la gente da noi liberata dai nemici, che l’avevano strappata a forza
dalla città del Salto e condotta sulle sponde del Tapevi ed ove intieramente
li sbaragliammo — dico dunque Colonia, perchè erimo noi obbligati
di custodire l’unico prodotto del paese: il bestiame.
</p>

<p>
»In quel giorno dunque io ero felice quanto lo può essere un soldato,
cui ogni cosa di guerra va a gonfie vele. Quando giuntami una
lettera dal generale Pacheco, allora ministro della guerra in Montevideo,
laconicamente diceva:
</p>

<p>
»<i>Vostra figlia Rosita è morta! In ogni modo dovrete saperlo.</i> — Dunque
tu non sei padre! non lo fosti! e non lo sarai giammai! — Tale
era e fu quell’uomo! — Perchè se padre, egli meglio avrebbe apprezzato
l’amore per una figlia. Io ero stato l’amico di quell’uomo, e da quel
momento la sua memoria mi faceva ribrezzo.
</p>

<p>
»Lo avrei saputo, sì; e come non saperlo; io amavo tanto quella
mia creatura; me ne sarei addolorato in qualunque modo — però mi sembrò
sì villano il modo di colpirmi, che mi scosse sì dolorosamente, e che
non ho potuto mai perdonargli.
</p>

<p>
»Io avevo amato e stimato il Pacheco; quando Montevideo, scevro
dell’animosità di parte, ricorderà con gratitudine gli uomini che faticarono
alla gloriosa sua difesa di dieci anni, certo il generale Pacheco,
col generale Paz, figureranno alla testa de’ suoi prodi difensori, e meriteranno
un ricordo dalla nuova Troia.
</p>

<p>
»L’uomo apprezza l’opera tua, e vorrebbe possibilmente fatta migliore
dell’altrui. E la donna, poverina, che soffre tanto nell’opera sua?
non ha essa il diritto di credere almeno d’aver partorito una bella,
una buona cosa — nel bimbo o nella bimba — ch’ella diede alla luce! Tale
era la mia povera Anita; e se dovessi raccontare tutte quante le doti
ch’ella aveva trovato nella nostra Rosita, sarebbe cosa incredibile.
</p>

<p>
»Comunque fosse, Rosita era una bellissima, una carissima bambina!
Morì dai quattro ai cinque anni: l’intelligenza sua era precoce,
ed ella si estinse nel grembo della madre, come si estingue agli occhi
nostri, nell’Infinito, la luce del primogenito della Natura, gradatamente,
dolcemente, affettuosissimamente. Morì senza lamentarsi, supplicando la
madre che non si addolorasse! che si troverebbero presto, per non <i>più
dividersi</i>! — era un mondo di cose gentili!
</p>

<p>
»Infine, io passerò per un visionario. Ma così sincere, così veridiche,
così scolpite nel suo spirito, mi sembrarono le ultime parole della figlia
alla madre raccontatemi dalla mia Anita, quando giunse al Salto (ove
la chiamai per paura che mi diventasse pazza), ch’io risposi all’addolorata
consorte. — Oh sì! noi rivedremo la nostra Rosita, l’anima nostra
è immortale!... e questa vita di miserie non è che un episodio dell’immortalità!
e divina scintilla, parte della fiamma infinita che anima
l’Universo. — »</p>
</div>

<div class="footnote" id="note165">
<p><span class="label"><a href="#tag165">165</a>.&#160;&#160;</span>Del matrimonio di Garibaldi con Anita si dubitò fino agli ultimi
giorni; parecchi anzi, fondandosi sull’errore che Anita fosse già maritata,
lo negavano addirittura. Il seguente <i>Atto matrimoniale</i>, ottenuto da Montevideo
mercè la squisita gentilezza del signor Ministro dell’Uruguay,
P. Antonini y Diez, tronca ogni dubbio e chiude la controversia:
</p>

<p class="indl">
«(Hay très sellos) 031318.
</p>

<p>
»Martin Perez, Cura Rector de la Parroquia en San Francisco de
Asis en Montevideo,
</p>

<p>
»Certifico: que en el Libro primero de matrimonios de esta Parroquia
al folio diez y nueve vuelto, se lee la partida que trascribo: «En
veinte y seis de marzo di mil ocho cientos cuarenta y dos: Don Zenon
Aspiazú, mi lugar Teniente Cura de esta Parroquia de San Francisco de
Asis en Montevideo, autorizó el matrimonio que in facie Ecclesiæ contrajó
por palabras de presente Don José Garibaldi, natural de Italia, hijo legitimo
de Don Domingo Garibaldi y de Doña Rosa Raimunda; con Doña
Ana Maria de Jesus, natural de la Laguna en el Brasil, hija legitima de
Don Benito Riveiro de Silva y de Doña Maria Antonia de Jesus, habiendo
el Señor Provisor y Vicario General dispensado dos conciliares proclamas
y practicado lo demas que previene el derecho: no recibieron las
benediciones nupciales por ser tiempo que la Iglesia no las imparte. Fueron
testigos de su otorgamiento Don Pablo Semidei y Doña Feliciana
Garcia Villagran: lo que por verdad firmo yo el Cura Rector — Lorenzo
A. Fernandez.»
</p>

<p>
»Concuerda con el originai y á solicitud de parte interesada expide
el presente en Montevideo á veinte y siete de Enero de mil ocho cientos
ochenta y uno.
</p>

<p class="indr">
»<span class="smcap">Martin Perez</span>.
</p>

<p>
»Buono per la legalizzazione della firma sovraposta del signor Martin
Perez, parroco della Matriz a noi ben cognita.
</p>

<p class="indl">
»Montevideo, 8 febbraio 1881.
</p>

<p class="indr">
»Il Vice-Console<br>
»<span class="smcap">Perrod</span>.»
</p>

<p class="indl">
(L. S.)
</p>
</div>

<div class="footnote" id="note166">
<p><span class="label"><a href="#tag166">166</a>.&#160;&#160;</span><i>Amigo</i> è quasi un intercalare nel discorso domestico di Garibaldi;
ricordo della lingua spagnuola. L’aneddoto l’avemmo dal generale Sacchi,
che fu anche, se la memoria non ci fallisce, colui che interrogò
Garibaldi.</p>
</div>

<div class="footnote" id="note167">
<p><span class="label"><a href="#tag167">167</a>.&#160;&#160;</span>Felice Orrigoni di Varese, patriotta, soldato, marinaio, milite negli
ultimi anni della Legione italiana, combattente a Roma nel 1849 ed in
Valtellina; partito per la Sicilia colla spedizione Medici; capitano di
corvetta del Dittatore; simpatica e onesta figura di patriotta.</p>
</div>

<div class="footnote" id="note168">
<p><span class="label"><a href="#tag168">168</a>.&#160;&#160;</span>Poche e sommarie rispetto alla materia e al desiderio nostro, ma
pure inedite in gran parte e crediamo tutte nuove e interessanti. Le
togliemmo parte da altre lettere del <span class="smcap">Bonnet</span>, parte dall’opuscolo: <i>Da
Prato a Porto Venere</i>, ossia <i>Un episodio della vita del generale Giuseppe Garibaldi</i>,
narrato al Popolo dal dottor <span class="smcap">Ricciardo Ricciardi</span>. Grosseto, 1873.</p>
</div>

<div class="footnote" id="note169">
<p><span class="label"><a href="#tag169">169</a>.&#160;&#160;</span>Parlamento subalpino. Tornata 10 settembre 1849.</p>
</div>

<div class="footnote" id="note170">
<p><span class="label"><a href="#tag170">170</a>.&#160;&#160;</span><i>Commemorazione di A. La Marmora</i>, pag. 25. Firenze, G. Barbèra,
edit., 1879.</p>
</div>

<div class="footnote" id="note171">
<p><span class="label"><a href="#tag171">171</a>.&#160;&#160;</span>Garibaldi accettò la pensione per la madre e la rifiutò per sè.
Nelle <i>Lettere ad Antonio Panizzi</i> (G. Barbèra, edit., 1880) se ne legge
una di Massimo D’Azeglio del 25 luglio 1864, la quale dice: «Io ho
sempre amato ed ammirato Garibaldi. Quando fu rotto a Cesenatico,
trattavo la pace coll’Austria e incaricai i Plenipotenziari di salvarlo potendo.
Poi gli feci dare una pensione <i>che accettò per la madre e rifiutò
per sè</i>.» (Pag. 479.) Ora come mai il La Marmora dimenticò questo particolare,
che il D’Azeglio, allora Presidente del Consiglio de’ Ministri, così
bene ricorda?</p>
</div>

<div class="footnote" id="note172">
<p><span class="label"><a href="#tag172">172</a>.&#160;&#160;</span><span class="smcap">Alfred de Reumont</span>, <i>Appunti alla Storia d’Italia</i>, pag. 205. Berlino,
1855.</p>
</div>

<div class="footnote" id="note173">
<p><span class="label"><a href="#tag173">173</a>.&#160;&#160;</span>Dai frammenti di manoscritti datimi da G. Basso.</p>
</div>

<div class="footnote" id="note174">
<p><span class="label"><a href="#tag174">174</a>.&#160;&#160;</span>Tutte queste notizie intorno ai viaggi di Garibaldi dall’America
alla Cina e di là in Italia, le raccogliemmo da una lunga lettera di Giovanni
Basso, uno de’ marinai della <i>Carmen</i> e del <i>Commonwealth</i>; e d’allora
in poi amico, segretario, soldato, intimo per trent’anni di Garibaldi.</p>
</div>

<div class="footnote" id="note175">
<p><span class="label"><a href="#tag175">175</a>.&#160;&#160;</span>In una specie di <i>Bilancio</i> scritto tutto di suo pugno da Garibaldi,
troviamo, che dall’America potè riscuotere 25,000 lire e che 35,000 le
ereditò dal fratello Felice. Udimmo noi stessi dire più volte, che quando
comperò la Caprera poteva avere di suo circa 60,000 lire.
</p>

<p>
Alludono poi così alla morte del fratello, come a’ suoi viaggi a Nizza
ed a Genova, le seguenti due lettere a quel Felice Orrigoni che accompagnò
Anita Garibaldi da Nizza a Roma:
</p>

<p class="indr">
«Nizza, 31 ottobre 1855.
</p>

<p class="indl">
»Caro Orrigoni,
</p>

<p>
»Ho inteso con piacere il tuo felice ritorno e mi rincresce della perdita
dell’aspettato vapore. T’invio un ordine per il signor Mangiapan
acciò ti rimetta l’incarico del Salvatore, e ti prego di liquidare in luogo
mio la differenza insorta tra il suddetto e l’equipaggio.
</p>

<p>
»Io non potrò recarmi a Genova sennonchè tra alcuni giorni, avendo
qui mio fratello moribondo, che non posso lasciare.
</p>

<p class="indr">
»Tuo <span class="smcap">G. Garibaldi</span>.»
</p>

<hr class="tbs">

<p class="indr">
«Nizza, 29 novembre 1855.
</p>

<p class="indl">
»Caro Orrigoni,
</p>

<p>
»Ho la tua del 27: sono contento della vertenza Mangiapan ed
equipaggio. Partirò per Genova lunedì, benchè sono persuaso che il <i>Salvatore</i>
non abbisogna di me essendo tu a bordo. — Comunque sia, se fa
mestieri starò in Genova; ma se si dovesse rimanere lungo tempo nell’ozio,
penso di far una passeggiata in Sardegna a veder come stanno
le beccaccie.
</p>

<p class="indr">
»Tuo <span class="smcap">G. Garibaldi</span>.
</p>

<p>
»Antonio Riva o Cenni sanno dove trovar specchi.»</p>
</div>

<div class="footnote" id="note176">
<p><span class="label"><a href="#tag176">176</a>.&#160;&#160;</span>Lo riferisce in una sua lettera al marchese Pallavicino lo stesso
Foresti. — Vedi <i>Daniele Manin e Giorgio Pallavicino: Epistolario politico
1855-1857</i>, con note e documenti di <span class="smcap">B. E. Maineri</span>, pag. 163. Milano,
tip. edit. Bertolotti, 1878.</p>
</div>

<div class="footnote" id="note177">
<p><span class="label"><a href="#tag177">177</a>.&#160;&#160;</span>Ciò risulta manifestamente da questa lettera del Cosenz a Giorgio
Pallavicino inserita nel detto <i>Epistolario</i>, pag. 400:
</p>

<p class="indr">
«Torino, 11 giugno 1856.
</p>

<p class="indl">
»Pregiatissimo Signore,
</p>

<p>
»Ecco quanto mi viene assicurato da fonte sicura e da varii altri
canali, cioè che la parte <i>meridionale</i> è disposta a muoversi, qualora non
fosse affatto deficiente d’armi. Certo, non fuvvi mai opportunità migliore
di questa, essendovi l’approvazione di tutti i patriotti italiani, a qualsiasi
partito politico essi appartengano. Qualora poi si potessero introdurre
armi, e, ciò ch’è meglio, un poderoso numero d’armati, non è a
dubitarsi che il paese tosto non insorga. Dal di fuori non si potrebbe
iniziare un movimento di qualche importanza senza l’appoggio di una
Potenza. Or ci si fa credere che l’Inghilterra lascierebbe fare, facendosi
cautamente; ed anzi permetterebbe che la Legione anglo-italiana venisse
imbarcata; su che vennero di già iniziate le necessarie pratiche. Per poter
meglio ciò eseguire, vi abbisognerebbero due vapori; e siccome ne
vennero proposti due, ed a buon prezzo, così ci fa mestieri, prima d’inoltrarci
nelle pratiche, sapere se in tempo utile avremmo disponibile una
certa somma. Garibaldi sarebbe fra i caldi promotori di questa impresa;
ha già visitati i vapori, e li ha trovati adatti allo scopo. Egli si ripromette
molto nella riuscita, se le cose saranno realmente nelle condizioni
suindicate. Io poi vi posso assicurare che tutti quelli che hanno a cuore
il nostro paese, non mancheranno di prendere parte a simile fatto. Oggi
non è mestieri parlare di programma politico, che è nel cuore di tutti,
ed è l’indipendenza e l’unificazione della patria nostra.»</p>
</div>

<div class="footnote" id="note178">
<p><span class="label"><a href="#tag178">178</a>.&#160;&#160;</span>Giorgio Pallavicino a Daniele Manin (op. cit., pag. 197):
</p>

<p>
«Intanto si lusinga il bravo Garibaldi per corbellarlo in appresso.
Mi duole all’anima di quel valentuomo, il quale presta fede alle parole
di Camillo Cavour. Senza un cambiamento di Ministero in Piemonte,
l’Italia non si farà in eterno: abbilo per vangelo.»
</p>

<p>
E altrove, 23 settembre 1856 (pag. 204):
</p>

<p>
«L’Italia in questo momento non ha peggior nemico del Cavour.»</p>
</div>

<div class="footnote" id="note179">
<p><span class="label"><a href="#tag179">179</a>.&#160;&#160;</span><i>Daniele Manin</i>, ec., op. cit., pag. 172.</p>
</div>

<div class="footnote" id="note180">
<p><span class="label"><a href="#tag180">180</a>.&#160;&#160;</span><i>Daniele Manin</i>, ec., op. cit., pag. 533.</p>
</div>

<div class="footnote" id="note181">
<p><span class="label"><a href="#tag181">181</a>.&#160;&#160;</span><i>Daniele Manin</i>, ec., op. cit., pag. 312.</p>
</div>

<div class="footnote" id="note182">
<p><span class="label"><a href="#tag182">182</a>.&#160;&#160;</span>Garibaldi era stato chiamato per mezzo di Giuseppe La Farina
coll’intesa che fosse a Torino per la fine di novembre; ma poi avendo
il conte di Cavour scritto al La Farina che il Generale poteva aspettare
a venire fino alla fine di dicembre, questi non arrivò a Torino che il 20;
e il 22 era già di ritorno a Caprera.
</p>

<p>
Così i particolari di questo viaggio, come i documenti riguardanti
il complotto dei Ducati, di cui si parla più sotto, si ritraggono dall’<i>Epistolario</i>
di <span class="smcap">Giuseppe La Farina</span>, vol. II, pag. 82, 83, 84, 91, 92, 97, 98, 99,
110 e 124. Nell’<i>Epistolario</i> stesso si leggono parecchie lettere di Garibaldi
non prive d’interesse; due delle quali non possiamo astenerci dal
riprodurre:
</p>

<p class="center">
«<i>A Giuseppe La Farina — Torino.</i>
</p>

<p class="indr">
»Genova, 22 dicembre 1858.
</p>

<p class="indl">
»Carissimo amico,
</p>

<p>
»Parto oggi alle 9, ed in caso che le circostanze ci precipitino all’azione
(ciò che non sarebbe impossibile), mandatemi un vapore. Chiunque
de’ possidenti vapori in Genova può dare un vapore per l’oggetto,
in caso non si potesse mandare un vapore da guerra.
</p>

<p>
»Gli elementi rivoluzionari tutti sono con noi; è bene che Cavour
se ne persuada, in caso non lo fosse pienamente, e che vi sia fiducia
illimitata. Credo pure necessario che il Re sia alla testa dell’esercito,
e lasciar dire quei che lo trattano d’incapacità. Ciò farà tacere le gelosie
e le ciarle, che disgraziatamente fanno uno degli attributi di noi
Italiani. Egli conosce oggi di chi si deve attorniare. La dittatura militare
è nel convincimento di tutti: dunque, per Dio! che sia senza limite.
Io ho raccomandato in Lombardia, in Toscana: <i>Non movimenti intempestivi
a qualunque costo</i>. La venuta delle leve nello Stato nostro, e quella
degli studenti di Pavia, è un fatto che voi potrete ingigantire a vostro
piacimento. Io ho raccomandato che ve ne avvertino.
</p>

<p>
»Vi prego tanto di scusarmi su quanto vi ho detto. Io non ho certamente
la pretensione di consigliarvi, ma di dirvi francamente la mia
opinione.
</p>

<p>
»Addio, comandate
</p>

<p class="indr">
»il vostro<br>
»<span class="smcap">G. Garibaldi</span>.»
</p>

<hr class="tbs">

<p class="center">
«<i>A Giuseppe La Farina — Torino.</i>
</p>

<p class="indr">
»Caprera, 30 gennaio 1859.
</p>

<p class="indl">
»Carissimo amico,
</p>

<p>
»Avevo già risposto alle antecedenti vostre, quando mi giunse l’ultima
del 23. Io sono contentissimo del buon andamento delle nostre
cose, e non aspetto che un cenno vostro per partire. B.<a class="tag" id="tag183" href="#note183">[183]</a> credo che finirà
per venire con me, ad onta d’aver ancora certe mazzinerie; in caso contrario,
noi faremo pure senza. Circa alle suggestioni che potrebbero venirmi
da quei di Londra, state pur tranquillo. Io sono corroborato nello
spirito del sacro programma che ci siam proposti, da non temere crollo,
e non retrocedere nè davanti ad uomini, nè davanti a considerazioni. Io
non voglio dar consigli al Conte, nè a voi, perchè non ne abbisognate;
ma colla parola vostra potente sorreggetelo e spingetelo sulla via santissima
prefissa. Italia è ricca d’uomini e di danari. Egli può tutto; che
faccia tutto, e qualche cosa di più ancora. I nostri nemici ed i suoi più
ancora lo rimprovereranno di non aver fatto, che d’aver mal fatto. Che
l’organizzazione de’ Corpi Bersaglieri già menzionati sia su scala spaventosa:
noi non avremo mai fatto troppo; ed io bacierò piangendo la mano
che ci solleva dall’avvilimento e dalla miseria. Scrivo al Presidente nostro
pure.<a class="tag" id="tag184" href="#note184">[184]</a>
</p>

<p>
»Sono per la vita
</p>

<p class="indr">
»vostro<br>
»<span class="smcap">G. Garibaldi</span>.»
</p>
</div>

<div class="footnote" id="note183">
<p><span class="label"><a href="#tag183">183</a>.&#160;&#160;</span>Allude certamente al dottore Agostino Bertani.</p>
</div>

<div class="footnote" id="note184">
<p><span class="label"><a href="#tag184">184</a>.&#160;&#160;</span>Cioè al Pallavicino, presidente della Società nazionale.</p>
</div>

<div class="footnote" id="note185">
<p><span class="label"><a href="#tag185">185</a>.&#160;&#160;</span>Il <i>Diritto</i> del 3 marzo 1859 diceva: «Il generale Garibaldi è giunto
a Torino;» vi doveva dunque essere arrivato fino dal giorno antecedente.</p>
</div>

<div class="footnote" id="note186">
<p><span class="label"><a href="#tag186">186</a>.&#160;&#160;</span>L’ordine del Cialdini suonava così: «Gli Austriaci avanzano per la
sinistra del Po dopo di aver passato la Sesia a Caresana; giungeranno
presto innanzi alla mia testa di ponte; non intendo di dare ordini, ma
sarei lieto se la vedessi giungere colla sua colonna dei Cacciatori delle
Alpi; la consiglio a sbrigarsi, perchè il nemico persiste nel voler gettare
un ponte a Frassineto, e allora sarebbe quasi impossibile entrare in Casale.» — <i>I
Cacciatori delle Alpi</i>, ec., di <span class="smcap">Francesco Carrano</span>, pag. 194-195.</p>
</div>

<div class="footnote" id="note187">
<p><span class="label"><a href="#tag187">187</a>.&#160;&#160;</span><span class="smcap">Francesco Carrano</span>, op. cit., pag. 206.</p>
</div>

<div class="footnote" id="note188">
<p><span class="label"><a href="#tag188">188</a>.&#160;&#160;</span>Lo riproduciamo come documento storico e psicologico insieme.
Poche volte lo stile fu più esattamente l’uomo.
</p>

<p>
«Lombardi, voi siete chiamati a nuova vita, e dovete rispondere
alla chiamata, come risposero i padri vostri in Pontida e in Legnano.
Il nemico è lo stesso, atroce, assassino, depredatore. I fratelli vostri
d’ogni provincia hanno giurato di vincere o morire con noi. Le ingiurie,
gli oltraggi, le servitù di venti passate generazioni noi dobbiamo vendicare
e lasciare a’ nostri figli un patrimonio non contaminato dal puzzo
del dominatore soldato straniero. Vittorio Emanuele, che la volontà nazionale
ha eletto a nostro duce supremo, mi spinge tra di voi per ordinarvi
alle patrie battaglie. Io sono commosso della sacra missione affidatami,
e superbo di comandarvi. All’armi dunque! Il servaggio deve
cessare, e chi è capace d’impugnare un’arma, e non l’impugna, è un
traditore. L’Italia con i suoi figli unita e purgata dalla dominazione
straniera, ripiglierà il posto che la Provvidenza le assegnò tra le nazioni.» — <span class="smcap">Carrano</span>,
op. cit., pag. 249-50.</p>
</div>

<div class="footnote" id="note189">
<p><span class="label"><a href="#tag189">189</a>.&#160;&#160;</span>L’inviato era l’ingegnere Cesare Piccinelli; ecco la lettera del
podestà Carcano:
</p>

<p class="indr">
«Varese, 23 maggio 1859.<br>
»Ore 6 ant.
</p>

<p>
»S’incarica il signor ingegnere Cesare Piccinelli per mandato particolare
di speciale confidenza di tosto recarsi a Sesto-Calende, ed in
qualunque altro paese abbia fermato il proprio Quartiere generale la colonna
dell’Esercito italiano che ha stamattina varcato il Ticino, di presentarsi
al Comandante della colonna stessa onde porgergli in nome di
questi cittadini un benvenuto di cuore, e chiedergli e ricevere istruzioni
sul contegno del Municipio di Varese per le occorrenze del momento.
</p>

<p class="indr">
»<i>Il Podestà</i><br>
»Ing. <span class="smcap">Carlo Carcano</span>.»
</p>

<hr class="tbs">

<p>
Vedi <i>Varese, Garibaldi ed Urban nel 1859</i>, ec., del sacerdote <span class="smcap">Giuseppe
Della Valle</span>. Varese, tip. G. Carreglio, pag. 31.</p>
</div>

<div class="footnote" id="note190">
<p><span class="label"><a href="#tag190">190</a>.&#160;&#160;</span>È vero che la sera del 23 il nemico non era ancora comparso a
Gallarate, e che perciò la marcia Sesto-Varese poteva tenersi da quel
lato sicura; ma la compagnia De Cristoforis serviva sempre a mantenere
il nemico nell’illusione che Garibaldi fosse sempre a Sesto, e quindi lo
richiamava verso quel punto, distogliendolo dall’idea di voltare direttamente
per Gazzada o per Tradate su Varese, come avrebbe potuto fare.</p>
</div>

<div class="footnote" id="note191">
<p><span class="label"><a href="#tag191">191</a>.&#160;&#160;</span><i>Varese, Garibaldi ed Urban</i>, ec., pag. 40.</p>
</div>

<div class="footnote" id="note192">
<p><span class="label"><a href="#tag192">192</a>.&#160;&#160;</span>Proclama del generale Giulay da Garlasco, 24 maggio 1859. Curioso
che il Generalissimo imperiale chiami <i>civile</i> la guerra tra i suoi Tedeschi
e noi Italiani. Proprio vero: con quei signori non ci siamo intesi mai,
nè credo c’intenderemo. Vedilo nell’opera succitata, <i>Varese</i>, ec.</p>
</div>

<div class="footnote" id="note193">
<p><span class="label"><a href="#tag193">193</a>.&#160;&#160;</span>Nella <i>Campagne de l’empereur Napoléon III en Italie 1859, rédigée
au Dépôt de la Guerre d’après les Documents officiels, étant directeur le général</i>
<span class="smcap">Blondel</span>, <i>sous le Ministère de S. E, le maréchal comte</i> <span class="smcap">Bardon</span>, a
pag. 102 si legge:
</p>

<p>
«Mais, dès le 12, le bruit du mouvement opéré par Garibaldi était
arrivé à Milan et au quartier général de la deuxième armée. Le Gouverneur
civil et militaire de Milan, feld-maréchal-lieutenant Melezes de
Kellermes, dirigea immédiatement sur Varèse des détachements de la garnison
de Milan, pendant que le général Urban recevait du comte Giulay
l’ordre de rejoindre la brigade Rupprecht et de marcher sur Garibaldi.
</p>

<p>
»Cette brigade, qui faisait partie de la division de réserve, se composait
de:
</p>

<ul>
<li>»1 Bataillon du régiment frontière de Szluin (nº 4).</li>
<li>»3 Bataillons du régiment de Kellner (nº 41).</li>
<li>»1 Batterie à pied, de 12.</li>
<li>»1 Batterie de fusées.</li>
<li>»2 Escadrons de hussards comte Haller (nº 12).»</li>
</ul>

<p>
Valutando i battaglioni austriaci a mille uomini, sarebbero stati cinquemila
fanti, centosessanta cavalli, sei pezzi d’artiglieria e una batteria
di razzi che il generale Urban aveva a’ suoi comandi. Ma supponendo che
n’abbia lasciati una parte a Como, portò sempre contro Garibaldi quattromila
uomini.</p>
</div>

<div class="footnote" id="note194">
<p><span class="label"><a href="#tag194">194</a>.&#160;&#160;</span>Nell’opera più volte citata del maggiore <span class="smcap">G. Carrano</span>, <i>Garibaldi e
i Cacciatori delle Alpi</i>.</p>
</div>

<div class="footnote" id="note195">
<p><span class="label"><a href="#tag195">195</a>.&#160;&#160;</span>Il generale Urban doveva far partire la colonna aggirante tra Malnate
e Belforte. Anche di là non poteva, è vero, andare che per sentieri,
ma aveva due terzi meno di cammino, e in un’ora al più poteva essere in
linea. Io penso poi che, anche spiegato da quella parte l’attacco, il solo
battaglione mandato ad eseguirlo non bastava a snidare dalle forti posizioni
Garibaldi, che vi si teneva concentrato con sette od ottocento
uomini. A parer mio soltanto con dimostrazioni più forti sul centro e
sulla sinistra, combinate con un vero e serio attacco girante da sinistra,
e il generale Urban era in forze da tentarlo, la posizione di Varese poteva
essere espugnata. Invece non fu neanche seriamente minacciata.</p>
</div>

<div class="footnote" id="note196">
<p><span class="label"><a href="#tag196">196</a>.&#160;&#160;</span>Ecco il quadro delle sue forze desunto dall’opera citata: <i>Campagne
de l’emp. Napoléon III en Italie</i>, pag. 104-105:
</p>

<p class="indl">
<i>Generale Rupprecht.</i>
</p>

<ul>
<li>1 Battaglione reggimento frontiera di Szluin (nº 4).</li>
<li>4 Battaglioni del reggimento Kellner (nº 41).</li>
</ul>

<p class="indl">
<i>Generale Augustin.</i>
</p>

<ul>
<li>1 Battaglione frontiera di Titel.</li>
<li>4 Battaglioni del reggimento Principe di Prussia (nº 34).</li>
</ul>

<p class="indl">
<i>Generale Schaffgotsche.</i>
</p>

<ul>
<li>3 Battaglioni di Cacciatori.</li>
<li>Il 14º battaglione di Cacciatori.</li>
<li>1 Battaglione del reggimento Don Miguel (nº 39).</li>
<li>1 Battaglione del reggimento Arciduca Ranieri (nº 59).</li>
</ul>

</div>

<div class="footnote" id="note197">
<p><span class="label"><a href="#tag197">197</a>.&#160;&#160;</span>Non però per cagion sua. Essa doveva attaccare quando sentisse
cominciato il fuoco alla sua sinistra, e siccome una squadra della compagnia
Susini sparò senz’ordine e prima del tempo, così anche il De Cristoforis
fu tratto in inganno da quella fucilata. Del resto, gli ordini da
lui ricevuti non gli permettevano di perdersi in indugi. Fu il generale
Garibaldi in persona che, passando dinanzi alla fronte della compagnia
pronta all’attacco dietro la Villa Amato, disse al De Cristoforis: «Capitano,
appena udite la fucilata e passato questo muro, caricate alla
vostra maniera.» Testuali parole udite da me stesso, e che son ben
lieto di scrivere qui a maggior giustificazione di quel valente ufficiale e
mio dilettissimo amico, ingiustamente accusato d’aver troppo precipitata
l’azione in quella giornata.</p>
</div>

<div class="footnote" id="note198">
<p><span class="label"><a href="#tag198">198</a>.&#160;&#160;</span>A Varese aveva perduto tra morti e feriti circa ottantaquattro
uomini, e a San Fermo trentacinque; per cui, sottraendo ancora le compagnie
lasciate a Como ed a Lecco, la squadra rimasta a Varese e i
malati (in tutto circa quattrocento uomini), si può con certezza affermare
che la colonna in quel giorno (28) non arrivava a duemila novecento
combattenti.</p>
</div>

<div class="footnote" id="note199">
<p><span class="label"><a href="#tag199">199</a>.&#160;&#160;</span>La citata opera (<i>Campagne de l’emp. Napoléon III en Italie</i>, pag. 106)
dice: «Pour atténuer l’horreur d’une pareille mesure le général Urban
a prétendu que le tir des pièces était dirigé de manière a épargner la
ville et a n’atteindre que quelques grands bâtiments isolés et inhabités.»
</p>

<p>
Contro le parole del bombardatore attestano le vestigia del bombardamento
visibili ancora in molte case, certo non isolate nè disabitate.
E chi voglia saper la verità tutta, legga quel che ne scrive uno degli
ostaggi ritenuti dall’Urban, testimonio del feroce spettacolo:
</p>

<p>
«Alle ore sei pomeridiane precise cominciò il bombardamento della
città. Sessanta e più furono i colpi di cannone scaricati nello spazio di
poco tempo. Alle nove circa fu ripetuta la scarica a doppia dose. Per
maggior colmo di barbarie, e perchè avesse a farci maggiore impressione
l’orrendo spettacolo, ci si aprivano le finestre. Ogni colpo era come una
stilettata al cuore per gli astanti che si immaginavano il pericolo dei
loro più cari. Si cominciava colle artiglierie del Quartiere generale alla
Villa Pero di casa Picinini, comandate dal <i>valoroso</i> tenente-maresciallo
Urban; poco dopo vi rispondevano quelle situate sulle alture di Giubbiano,
sulla spianata di Montalbano, di San Michele di Bosto, e da ultimo
quelle di San Pedrino, ove ci trovavamo noi stessi. In quel momento il
suolo ci ballava sotto i piedi, e non pochi vetri cadevano spezzati.»
</p>

<p>
Il libro poi da cui togliamo questo brano (<i>Varese, Garibaldi ed Urban</i>,
pag. 117), soggiungeva:
</p>

<p>
«Nel secondo bombardamento i colpi scagliati furono circa duecentocinquanta.
Vennero diretti specialmente al campanile, che si voleva forse
castigare perchè fu suonato a stormo la mattina in cui gli Austriaci furono
battuti a Biumo Inferiore, ed <i>a festa</i> il dì in cui s’inaugurò il Governo
costituzionale ed italiano di Vittorio Emanuele, la sera in cui giunse
Garibaldi, e quando questi ritornò dopo le riportate vittorie; alla cupola
della Basilica, intanto che si beffeggiava la Religione; ad alcune ville e case,
che ne furono assai malconcie e danneggiate; all’Ospitale stesso, dove,
cogli ammalati e coi feriti nostri, trovavansi anche i feriti austriaci.»</p>
</div>

<div class="footnote" id="note200">
<p><span class="label"><a href="#tag200">200</a>.&#160;&#160;</span>«L’État-Major du commandant de la deuxième armée sembla voir
une grande portée politique et militaire dans l’entreprise de Garibaldi
sur Como. D’habiles officiers inclinaient à penser quelle devait être le
prélude de graves opérations et le présage d’une attaque sérieuse sur
l’aile droite autrichienne. Mais dans un Conseil de guerre tenu à Garlasco
le 27, le comte Giulay déclara qu’il n’attribuait aux courses de
Garibaldi dans le nord d’autre caractère que celui d’une simple diversion,
et persévéra plus que jamais dans sa première manière de voir. Aussi
se contenta-t-il de donner, le 28 mai, au général Urban, l’ordre de reprendre
l’offensive contre Garibaldi avec toutes ses forces, et de tirer
de la ville de Varèse une répression exemplaire.» <i>Campagne de l’empereur
Napoléon III en Italie</i>, già citata. — Solamente, come stiamo raccontando,
l’Urban non seppe eseguire l’ordine del suo capo; gli fu
facile bombardare Varese, ma quanto a riprendere l’offensiva, abbiamo
veduto che non gli bastarono tre giorni a risolversi; e dopo quei tre
giorni era tardi.</p>
</div>

<div class="footnote" id="note201">
<p><span class="label"><a href="#tag201">201</a>.&#160;&#160;</span>Il <span class="smcap">Rustow</span>, <i>Campagna del 1859</i>.</p>
</div>

<div class="footnote" id="note202">
<p><span class="label"><a href="#tag202">202</a>.&#160;&#160;</span>Ci sarebbe difficile raccogliere e correggere tutti gli errori di fatto
che intorno a questa campagna di Garibaldi scrissero e propagarono anche
gli autori militari più reputati. Mi limiterò ad alcuni esempi.
</p>

<p>
Il <span class="smcap">Corsi</span> nel suo <i>Sommario di Storia militare</i> (parte III, pag. 238)
dice «che Garibaldi partì da Biella con seimila uomini,» ed è noto che la
brigata dei Cacciatori delle Alpi, anche nei giorni della sua maggior
forza, non contò più di tremilaquattrocento uomini; che «il 26 maggio
l’Urban mosse di nuovo ad assalire Garibaldi a Como,» mentre tutti sanno
che l’assalitore fu Garibaldi; che dopo il colpo fallito sul forte di Laveno,
Garibaldi stava per essere costretto a cercare scampo in Isvizzera,
quando l’apparizione dei Francesi sul Ticino costrinse l’Urban a retrocedere;
mentre noi abbiamo dimostrato che Garibaldi stette in presenza
dell’Urban tre giorni, e che nel momento in cui egli intraprendeva la sua
marcia di fianco da Induno-Como, il Generale austriaco era ancora con
tutte le sue forze a Varese, da cui non partì col grosso che la sera
del giorno 2 giugno.
</p>

<p>
Il <span class="smcap">Lecomte</span> (<i>Relation hist. et crit. de la Campagne d’Italie en 1859</i>,
tomo I, pag. 108, 104,105) immagina la scaramuccia sotto Como il 28, 29
e 30 maggio. Vede Garibaldi entrare in Varese il 3 giugno nel momento
in cui gli Austriaci ne sortivano, attaccarli subitamente <i>à quelque distance
de la ville</i>, e accelerare così la loro ritirata <i>tout en leur faisant
quelques prisonniers</i>, etc. — Non confutiamo.</p>
</div>

<div class="footnote" id="note203">
<p><span class="label"><a href="#tag203">203</a>.&#160;&#160;</span>Oltre il corpo dell’Urban, bisogna calcolare il presidio di Milano.
Dire quindicimila uomini è dir poco.</p>
</div>

<div class="footnote" id="note204">
<p><span class="label"><a href="#tag204">204</a>.&#160;&#160;</span></p>

<figure><a id="fill-quadr"></a>
  <img src="images/ill-quadr.jpg" alt="&nbsp;">
</figure>

</div>

<div class="footnote" id="note205">
<p><span class="label"><a href="#tag205">205</a>.&#160;&#160;</span>Erano il povero Francesco Nullo e Piero Bergamaschi, entrambi
guide di Garibaldi.</p>
</div>

<div class="footnote" id="note206">
<p><span class="label"><a href="#tag206">206</a>.&#160;&#160;</span><span class="smcap">Carrano</span>, op. cit., pag. 393.</p>
</div>

<div class="footnote" id="note207">
<p><span class="label"><a href="#tag207">207</a>.&#160;&#160;</span>La più forte ragione data delle lentezze degli alleati fu il disegno
attribuito al Giulay di dare una nuova battaglia sul Chiese e dell’anticipato
concentramento che vi andava facendo.
</p>

<p>
È però evidente, che, se l’esercito austriaco avesse dovuto fare una
ritirata precipitosa dall’Adda in poi, o non avrebbe avuto più tempo di
apparecchiarsi alla supposta battaglia, o l’esercito alleato l’avrebbe colto
in flagranti di concentramento, quindi con molta probabilità di sconfiggerlo.
</p>

<p>
E mi sembra del pari evidente, che, se i Franco-Sardi arrivavano sul
Chiese soltanto due giorni prima di noi, fra il 16 e il 17 giugno (e lo
potevano), avrebbero potuto riprendere il movimento in avanti fra il 19
e il 20, invece del 23, ed occupare così Solferino senza combattere e
prima che l’Austria avesse avuto tempo di riprendere la progettata offensiva.</p>
</div>

<div class="footnote" id="note208">
<p><span class="label"><a href="#tag208">208</a>.&#160;&#160;</span>Fece 140 chilometri in quattordici giorni.</p>
</div>

<div class="footnote" id="note209">
<p><span class="label"><a href="#tag209">209</a>.&#160;&#160;</span>Come al Quartier generale principale si chiamassero Divisione tre
mezzi Reggimenti di mille uomini ciascuno, non sappiamo comprendere.</p>
</div>

<div class="footnote" id="note210">
<p><span class="label"><a href="#tag210">210</a>.&#160;&#160;</span>Così lo chiamò in un suo Ordine del giorno Garibaldi: due volte
ferito sul Roccolo di Castenedolo, continuò a combattere; colpito da una
terza palla al petto, fu trasportato a Brescia e vi morì.</p>
</div>

<div class="footnote" id="note211">
<p><span class="label"><a href="#tag211">211</a>.&#160;&#160;</span>Lettera del Cavour al principe Napoleone Girolamo Bonaparte, 23
giugno 1860, citata da <span class="smcap">Nicomede Bianchi</span>, <i>Storia documentata della Diplomazia
europea in Italia (1859-1861)</i>, vol. VIII, pag. 168.</p>
</div>

<div class="footnote" id="note212">
<p><span class="label"><a href="#tag212">212</a>.&#160;&#160;</span>In Toscana, G. B. Giorgini, Ubaldino Peruzzi, Marco Tabarrini,
Cosimo Ridolfi, Vincenzo Malenchini, Ermolao Rubieri e Giuseppe Dolfi. — Nelle
Romagne, Marco Minghetti, Gioachino Pepoli, Pietro Montanari,
Carlo Pasolini, i fratelli Rasponi. — A Modena, Giuseppe Malmusi, Camillo
Fontanelli, Luigi Zini. — A Parma, Antonio Cantelli, Jacopo Sanvitale,
Giuseppe Piroli, e molti altri che la brevità mi forza a tralasciare.</p>
</div>

<div class="footnote" id="note213">
<p><span class="label"><a href="#tag213">213</a>.&#160;&#160;</span>Non furono quelli i soli ufficiali dei Cacciatori delle Alpi passati
nell’Italia centrale; ma Cosenz, Sacchi, Chiassi, Lombardi, Grioli, Pellegrino
entravano nelle Divisioni romagnola e parmense; Migliavacca,
Paggi, Leardi, Bonnet, Bruzzesi, Guerzoni nella Toscana.</p>
</div>

<div class="footnote" id="note214">
<p><span class="label"><a href="#tag214">214</a>.&#160;&#160;</span>Lo confermano queste parole del colonnello Carlo Corsi, del generale
Garibaldi non certo entusiasta;
</p>

<p>
«Credevasi da molti che Garibaldi, non assuefatto alla regolare
milizia ed avvezzo invece a maneggiare genti raccogliticcie e fare e disfare
a piacere suo, non si sarebbe adattato a quelle pastoie di regola e
disciplina che vincolano le soldatesche stabili, e le avrebbe rotte per
sostituirvi modo di vivere più largo e più democratico, e che non avrebbe
saputo sopportare a lungo quel giogo di soggezione al Governo di Firenze,
cui da principio s’era lasciato indurre a piegar volonteroso il collo.
Egli è fatto per comandare, dicevano, e non per obbedire. Maneggevole
forse finchè le cose procedano secondo i suoi desiderii, resisterà e drizzerà
quella sua testa leonina sul capo di tutti quando vogliasi trattenerlo
o sviarlo. Lo giudicavano quindi un amico <i>molto pericoloso</i>. I fatti
che poi seguirono mostrano come quel giudizio non fosse fallace in quanto
concerneva la docilità del Generale. Ma nel governo della milizia egli
amò e coltivò la regolarità e la stretta disciplina. La sua esperienza
medesima lo aveva persuaso dei pregi delle milizie stabili come istrumenti
da guerra. Era quindi manifesta la contentezza sua dell’avere in
sua balía mezzi tanto più perfetti e poderosi di quelli che sino allora
avea avuto. E non solamente non s’arrischiò a farvi mutazioni di qualche
rilievo per timore di guastarli, ma volle che fossero conservati tali
quali li vogliono le regole della milizia stabile. Insomma, contro la comune
aspettazione, egli apparve in ciò <i>conservatore</i>, come il suo predecessore
era apparso <i>rivoluzionario</i>. Fu supposto allora che egli avesse
dovuto prendere qualche impegno intorno a ciò o col barone Ricasoli,
o col Ministro della guerra toscano, generale De Cavero, appartenente
all’esercito sardo; tanto più che si seppe non essergli stato concesso di
portar secolui al servizio toscano se non che pochi dei suoi principali
compagni d’arme dei Cacciatori delle Alpi, mentre egli ne aveva presentato
una lunga lista. Ciò spiegasi da questo che egli aveva avuto
informazioni assai cattive circa gli ufficiali toscani, le quali furono smentite
prima dai governanti, e poi più ancora dalla conoscenza ch’egli
acquistò degli stessi ufficiali. Egli ebbe a dire che li trovava diversi assai
e migliori molto di quello ch’egli avesse potuto figurarsi da quanto
gliene era stato detto. E presto vi fu sincero ricambio di stima e rispetto,
e miglioramento nelle condizioni disciplinari di tutta la Divisione.» — Vedi
<i>Venticinque anni in Italia</i>, per <span class="smcap">Carlo Corsi</span>, vol. I, pag. 366.
</p>

<p>
E poco dopo:
</p>

<p>
«Errano coloro che credono che Garibaldi faccia guerra alla sventata,
come i condottieri del Medio Evo, o per semplici strattagemmi, da
momento a momento, come i guerrigliatori. Egli sa benissimo quanti e
quali aiuti le carte e i libri offrano ai capi degli eserciti odierni, ne
apprezza molto il valore, e ne fa suo pro, al pari di qualunque buon
capitano. Ogni sua impresa ha per base qualche buon concetto strategico.
Soltanto la sua tattica è piuttosto da guerrigliero che da generale.
Nè potrebbe essere altrimenti, considerato il suo carattere e la via ch’egli
ha seguito per giungere ai sommi gradi della milizia. Se qualcosa gli
manca, non è per fermo la naturale disposizione al comando o lo studio,
ma la pratica del maneggio delle grandi masse regolari, invece della
quale ha l’abitudine della piccola guerra delle milizie ragunaticce.» — Vedi
<i>Venticinque anni</i>, ec., pag. 372. — <i>Su quest’ultimo giudizio però
avremmo qualche cosa a ridire, ma di ciò più tardi</i>.</p>
</div>

<div class="footnote" id="note215">
<p><span class="label"><a href="#tag215">215</a>.&#160;&#160;</span>Doveva essere fra il 4 ed il 5 novembre 1859. Erano presenti
Clemente Corte, il Malenchini, il Montanari, il Cairoli, il Basso, il Paggi ed
altri che non ricordo. Le parole in corsivo sono testuali, delle altre sto
mallevadore del senso.</p>
</div>

<div class="footnote" id="note216">
<p><span class="label"><a href="#tag216">216</a>.&#160;&#160;</span>Quella avanguardia era composta del battaglione, nel quale lo scrittore
di queste pagine era luogotenente. Se il contr’ordine del Fanti tardava
mezz’ora, noi eravamo già di là dal confine.</p>
</div>

<div class="footnote" id="note217">
<p><span class="label"><a href="#tag217">217</a>.&#160;&#160;</span><i>Storia d’Italia dal 1850 al 1866</i>, per <span class="smcap">Luigi Zini</span>, vol. I, parte II,
pag. 474.</p>
</div>

<div class="footnote" id="note218">
<p><span class="label"><a href="#tag218">218</a>.&#160;&#160;</span>Vedi <span class="smcap">Nicomede Bianchi</span>, <i>Storia documentata della Diplomazia europea
in Italia (1859-1861)</i>, vol. VIII, pag. 179. Egli cita una lettera di
Marco Minghetti a Urbano Rattazzi, del 7 novembre 1859.</p>
</div>

<div class="footnote" id="note219">
<p><span class="label"><a href="#tag219">219</a>.&#160;&#160;</span>Lo Zini, il Bianchi e parecchi altri parlano qui di Mazziniani; ma
il vocabolo ci sembra improprio. Intorno a Garibaldi di Mazziniani puri, e
intendiamo anche autorevoli, non ce n’era uno solo; e ci fossero stati,
non erano quelli certamente che egli avrebbe preferiti ed ascoltati.</p>
</div>

<div class="footnote" id="note220">
<p><span class="label"><a href="#tag220">220</a>.&#160;&#160;</span></p>

<p class="indr">
«23 novembre 1859.
</p>

<p>
»Secondo il desiderio della V. M. io partirò il 23 da Genova per
Caprera, e sarò fortunato quando voglia valersi del mio debole servizio.
</p>

<p>
»La dimissione mia, chiesta al Governo della Toscana ed al generale
Fanti, non è ottenuta ancora. Prego V. M. si degni ordinare mi venga
concessa.
</p>

<p>
»Con affettuoso rispetto di V. M.
</p>

<p class="indr">
»Devotissimo<br>
»Garibaldi.»
</p>
</div>

<div class="footnote" id="note221">
<p><span class="label"><a href="#tag221">221</a>.&#160;&#160;</span>Vedi il Manifesto nel <i>Movimento</i> del 23 novembre 1859.</p>
</div>

<div class="footnote" id="note222">
<p><span class="label"><a href="#tag222">222</a>.&#160;&#160;</span>Vedi la lettera 14 dicembre, da Fino, scritta in francese al giornale
<i>L’Esperance</i>, nella quale smentisce e la visita all’Imperatrice, e,
cosa superflua, i pretesi accordi con lei per la candidatura russa.</p>
</div>

<div class="footnote" id="note223">
<p><span class="label"><a href="#tag223">223</a>.&#160;&#160;</span>È un violento e quasi selvaggio bando di guerra contro i preti, non
dissimile da quelli che uscivano tante volte sotto la concitazione dell’ira
dalla sua penna. Esso diede luogo a non poche proteste di sacerdoti
onesti e amanti della patria, contro i quali certamente il Manifesto non
era rivolto. Quanto agli altri avevan ragione di risentirsi della forma;
ma non so con quali argomenti avrebbero potuto confutarne il pensiero.
Noi ne riproduciamo, anche per brevità, le ultime parti:
</p>

<p>
«..... Eppure quella razza reproba siederà domani, e protetta,
accanto ai rappresentanti delle nazioni più cospicue, e chiederà con insistenza
la continuazione, la conferma del suo <i>potere temporale</i>, che vuol
dire, in lingua umana, la continuazione, la conferma di poter pesare sopra
alcuni milioni di sventurati Italiani!... come una sciagura, una maledizione!...
la continuazione di un potere che non si adopera ad altro
che a rubare ai poveri nostri fratelli il loro oro per gozzovigliare schifosamente,
a comprare mercenari stranieri per combattere Italiani!... la
continuazione di un potere che non conta amici, se non che tra i nemici
d’Italia.... e tra quelli che vogliono dividerla e manometterla e soggiogarla!...
un potere che ha scagliato l’anatema sul popolo e sull’esercito
rigeneratore.... sul Re prode e generoso che Dio ha dato agl’Italiani!...
</p>

<p class="dots">················</p>

<p>
»Nell’ora della pugna io sarò con voi.... giovani.... e siate certi....
questa sarà una grand’epoca per l’Italia. Voi appartenete alla generazione
di liberi.... e liberatori del vostro paese!... Dio non ha combinato
invano tanta virtù in un Monarca!... tanto valore in un esercito!... tanto
fervore in un popolo!... ch’io ho già veduto combattere degnamente accanto
ai primi popoli della terra.... per abbandonarci all’ignominia del
servaggio!... per non redimerci a quella vita nazionale, ridestata in noi
con tanta potenza!
</p>

<p>
»Il vostro obolo deposto alla sottoscrizione nazionale è un augurio
felice per l’avvenire dell’Italia; ed essa conta — superba! — che non
fallirà il vostro braccio.... ove si debba tornare sui campi di battaglia!
</p>

<p class="indl">
»Fino, 24 dicembre 1859.
</p>

<p class="indr">
»<span class="smcap">G. Garibaldi</span>.»
</p>

<p>
(<i>Pungolo</i> di Milano, 3 gennaio 1860.)</p>
</div>

<div class="footnote" id="note224">
<p><span class="label"><a href="#tag224">224</a>.&#160;&#160;</span>Vedi <i>Pungolo</i> di Milano del 26 dicembre 1859.</p>
</div>

<div class="footnote" id="note225">
<p><span class="label"><a href="#tag225">225</a>.&#160;&#160;</span>Del colloquio col Re parlarono tutti i giornali di Torino. De’ suoi
concetti circa alla Guardia mobile, all’opposizione incontrata, ec., attesta
questa lettera inedita al generale Medici:
</p>

<p class="indr">
«Torino, 5 gennaio 1860.
</p>

<p class="indl">
»Mio caro Medici,
</p>

<p>
»Anche questa volta ho predicato al deserto. Io credevo di aver
ottenuto di poter organizzare le Guardie mobili in Lombardia. — Ebbene!
Aspettavo oggi nomine, istruzioni, ec.; invece la Diplomazia straniera,
suscitata da Cavour, Dabormida, La Marmora (che chiesero in massa la
loro dimissione per lo stesso motivo), hanno significato al Re «che non
intendevano che vi fosse nello Stato: <i>Autre force, ou pouvoir, ou personnes
armées, que l’armée du Roi</i>.» Stupirai di più, quando saprai che
Hudson, ambasciatore d’Inghilterra, da me interpellato, m’ha dato la
suddetta risposta. — Ciò che prova che lui, come tutto il resto della
famiglia diplomatica in corpo, hanno imposto la suddetta condizione a
Vittorio Emanuele.
</p>

<p>
»Saprai di più che fui richiesto dai liberali di Torino di frappormi
conciliatore tra i loro dissidii; lo accettai con alcune difficoltà — ed organizzarono
la società <i>Nazione armata</i>, di cui mi nominarono presidente.
</p>

<p>
»Il partito Cavouriano ha fatto il diavolo, perchè nulla di ciò si
effettuasse, ed ho avuto i risultati suddetti per ogni cosa.
</p>

<p>
»Partecipa questa poco buona nuova agli amici, e credimi sempre
</p>

<p class="indr">
»tuo<br>
»<span class="smcap">G. Garibaldi.</span>»</p>
</div>

<div class="footnote" id="note226">
<p><span class="label"><a href="#tag226">226</a>.&#160;&#160;</span>Leggasi questo Manifesto agl’Italiani (<i>Pungolo</i>, 5 gennaio 1850):
</p>

<p class="center">
«<span class="smcap">Agli Italiani.</span>
</p>

<p>
»Chiamato da alcuni miei amici ad assumere la parte di conciliatore
fra tutte le frazioni del partito liberale italiano, fui invitato ad accettare
la presidenza di una società che si chiamerebbe <i>Nazione armata</i>.
Credetti poter essere utile; mi piacque la grandezza del concetto, ed
accettai.
</p>

<p>
»Ma siccome la nazione italiana armata è tal fatto che spaventa
quanto c’è di sleale, corruttore e prepotente, tanto dentro che fuori d’Italia,
la folla dei moderni gesuiti si è spaventata ed ha gridato: Anatema!
</p>

<p>
»Il Governo del Re galantuomo fu importunato dagli allarmisti e,
per non comprometterlo, mi sono deciso di desistere dall’onorato proposito.
</p>

<p>
»Di unanime accordo di tutti i soci, dichiaro dunque sciolta la società
della <i>Nazione armata</i>, ed invito ogni Italiano che ami la patria a
concorrere colle sottoscrizioni all’acquisto di <i>un milione di fucili</i>. Se con
un milione di fucili l’Italia, in cospetto dello straniero, non fosse capace
di armare un milione di soldati, bisognerebbe disperare dell’umanità.
L’Italia si armi e sarà libera.
</p>

<p class="indl">
»Torino, 4 gennaio 1860.
</p>

<p class="indr">
»<span class="smcap">G. Garibaldi</span>.»
</p>
</div>

<div class="footnote" id="note227">
<p><span class="label"><a href="#tag227">227</a>.&#160;&#160;</span>Il matrimonio fu poi annullato dal Tribunale d’appello di Roma
con sentenza del 14 gennaio 1880.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici. Le correzioni indicate a fine libro (<a href="#errata">Errata Corrige</a>) sono state riportate nel testo.
</p>

<p>
Copertina creata dal trascrittore e posta nel pubblico dominio.
</p>
</div>

<div style='text-align:center'>*** END OF THE PROJECT GUTENBERG EBOOK 75122 ***</div>
</body>
</html>

